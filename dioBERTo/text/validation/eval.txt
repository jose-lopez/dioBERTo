Σοφάκας ὄνομα κύριον.
Σοφίαν κοινῶς ἁπάντων μάθησιν καὶ τὴν τέχνην τὴν φρόνησιν καὶ ἐπιστήμην τὸν νοῦν.
ἅπαξ ἐχρήσατο Ὅμηρος σοφίᾳ οὐ καθάπερ νῦν τὴν διὰ λόγου καὶ πραγμάτων ἐπισκευὴν τοῦ ἤθους ἀλλὰ τὴν τεκτονικὴν τέχνην.
εὖ εἰδῇ σοφίης.
Σοφία καὶ σοφός ὁ ταύτην ἐπαγγελλόμενος ὃς ἂν εἴη κατὰ ἀκρότητα ψυχῆς ἀπηκριβωμένος φιλόσοφος δὲ ὁ σοφίαν ἀσπαζόμενος.
Σοφία καὶ ἡ εὐγλωττία καὶ ἡ τῶν θείων ἐπίγνωσις.
Σοφίαν Πλάτων ἡγεῖται ἰδιαίτατα μὲν τὴν τῶν νοητῶν καὶ ὄντως ὄντων ἐπιστήμην ἥν φησι περὶ θεὸν καὶ ψυχὴν σώματος κεχωρισμένην.
ἰδίᾳ δὲ σοφίαν καὶ τὴν φιλοσοφίαν καλεῖ ὄρεξιν οὖσαν τῆς θείας φιλοσοφίας.
κοινῶς δὲ λέγεται παρ' αὐτῷ σοφία καὶ ἡ πᾶσα ἐμπειρία οἷον ὅταν σοφὸν λέγῃ τὸν δημιουργόν.
Σοφία μωροῦ ἀδιεξόδευτοι λόγοι.
ὅτι ἀπὸ τοῦ πλευροῦ τῆς ἁγίας Σοφίας στῆλαι ἀφῃρέθησαν Ἑλληνικαὶ υκζʹ θεῶν Ἑλληνικῶν καὶ Κάρου πατρῳοῦ Διοκλητιανοῦ καὶ τῶν ιβʹ ζῳδίων βασιλέων δὲ Χριστιανῶν στῆλαι πʹ ἃς Ἰουστινιανὸς μερίσας τῇ πόλει τὸν μέγαν ναὸν ᾠκοδόμησε.
Σοφίζω αἰτιατικῇ.
Σοφιστής ἀπατεών.
παρὰ τὸ σοφίζεσθαι ὅ ἔστι λόγοις ἀπατᾶν.
λέγεται δὲ σοφιστὴς καὶ ὁ διδάσκαλος ὡς σοφίζων.
τὸ δὲ παλαιὸν σοφιστὴς ὁ σοφὸς ἐκαλεῖτο.
ὀδύναις τε καὶ νόσοις γενέσθαι σοφιστὴν ἄκρον.
καὶ Ἀριστοφάνης λέγει σοφίζῃ ἀντὶ τοῦ τεχνάζῃ.
σοφίας γὰρ καὶ σοφίσματα τὰς τέχνας ἔλεγον.
Σοφιστής πᾶς τεχνίτης.
καὶ ὁ τὸ λεκτικὸν ἠσκηκώς καὶ ὁ ἐπηρεάζων ἑκὼν ἐν τοῖς λόγοις.
κομιεῖ τοῦτον σοφιστὴν δεξιόν.
οὕτως ἔλεγον πάντας τοὺς πεπαιδευμένους.
οἱ δὲ παλαιοὶ σοφίαν ἔλεγον καὶ σοφιστὰς τοὺς περὶ μουσικήν.
καὶ Φιλόστρατος ὁ Λήμνιος σοφοὶ μὲν ὑμεῖς ἀλλ' οὐ πάντα σοφισταί.
Ἀριστοφάνης Νεφέλαις πλείστους ὁτιὴ βόσκουσι σοφιστάς.
τοὺς μετεωρολέσχας νῦν λέγει καταχρηστικῶς δὲ καὶ πάντας τοὺς ἀπὸ τῶν μαθημάτων ὁρμωμένους.
καὶ θαυμαστὸν οὐδέν ὅπου μηδὲ τοὺς αὐλητὰς προσαγορεύειν ὤκνησεν οὕτω.
Πλάτων γοῦν ὁ κωμῳδιοποιὸς ἐν δράματι Σοφισταῖς καὶ τὸν Ὀπούντιον ποιητὴν Βακχυλίδην εἰς τοὔνομα κατέταξε τῶν σοφιστῶν.
σοφισταὶ δὲ πάντες ὅσοι πεπαιδευμένοι.
καταχρηστικῶς δὲ Ἀριστοφάνης ἐπὶ πάσης τέχνης ἔλαβε τὸ τῶν σοφιστῶν ὄνομα.
ὅτι σοφιστής ἐστιν ὁ δυνάμενος ἀπὸ φαινομένης σοφίας χρηματίζεσθαι καὶ ζήτει ἐν τῷ δύναμις.
Σοφοκλῆς Σωφίλου Κολωνῆθεν Ἀθηναῖος τραγικός τεχθεὶς κατὰ τὴν ογʹ Ὀλυμπιάδα ὡς πρεσβύτερος εἶναι Σωκράτους ἔτη ιζʹ.
οὗτος πρῶτος τρισὶν ἐχρήσατο ὑποκριταῖς καὶ τῷ καλουμένῳ τριταγωνιστῇ καὶ πρῶτος τὸν χορὸν ἐκ πεντεκαίδεκα εἰσήγαγε νέων πρότερον δυοκαίδεκα εἰσιόντων.
προσηγορεύθη δὲ Μέλιττα διὰ τὸ γλυκύ.
καὶ αὐτὸς ἦρξε τοῦ δρᾶμα πρὸς δρᾶμα ἀγωνίζεσθαι ἀλλὰ μὴ στρατολογεῖσθαι.
καὶ ἔγραψεν ἐλεγείαν τε καὶ Παιᾶνας καὶ λόγον καταλογάδην περὶ τοῦ χοροῦ πρὸς Θέσπιν καὶ Χοιρίλον ἀγωνιζόμενος.
παῖδας δὲ οὓς ἔσχεν οὗτοι Ἰοφῶν Λεωσθένης Ἀρίστων Στέφανος Μενεκλείδης.
τελευτᾷ δὲ μετὰ Εὐριπίδην ἐτῶν Ϟʹ.
ἐδίδαξε δὲ δράματα ρκγʹ ὡς δέ τινες καὶ πολλῷ πλείω νίκας δὲ ἔλαβε κδʹ.
Σοφοκλῆς Ἀρίστωνος υἱωνὸς δὲ τοῦ προτέρου Σοφοκλέους πρεσβυτέρου Ἀθηναῖος τραγικός.
ἐδίδαξε δὲ δράματα μʹ οἱ δέ φασιν ιαʹ νίκας δὲ εἷλεν ζʹ.
ἔγραψε καὶ ἐλεγείας.
ὅτι Ἀπολλώνιος ἐς σωφροσύνην ὑπερεβάλλετο τοῦ Σοφοκλέους ὁ μὲν γὰρ λυττῶντα ἔφη καὶ ἄγριον δεσπότην ἀποφυγεῖν ἐλθόντα ἐς γῆρας ὁ δὲ Ἀπολλώνιος ὁ Τυανεὺς ὑπ' ἀρετῆς τε καὶ σωφροσύνης οὐδ' ἐν μειρακίῳ ἡττήθη τούτων ἀλλὰ καὶ νέος ὢν καὶ τὸ σῶμα ἐρρωμένος ἐκράτει τε καὶ λυττῶντος ἐδέσποζεν.
ἀλλ' ὅμως συκοφαντοῦσί τινες ἐπ' ἀφροδισίοις αὐτόν ὡς διαμαρτίᾳ ἐρωτικῇ χρησάμενον καὶ διὰ τοῦτο ἀπενιαυτίσαντα ἐς τὸ Σκυθῶν ἔθνος οὔκουν οὐδὲ Εὐφράτης ποτὲ ἐσυκοφάντησεν ἐπ' ἀφροδισίοις τὸν ἄνδρα καίτοι ψευδῆ γράμματα κατ' αὐτοῦ ξυνθείς διεφέρετο γὰρ πρὸς τὸν Ἀπολλώνιον ἐπειδὴ πάνθ' ὑπὲρ χρημάτων αὐτὸν πράττοντα ἔσκωπτεν οὗτος καὶ ἀπῆγε τοῦ χρηματίζεσθαι καὶ τὴν σοφίαν καπηλεύειν.
Σοφοκλῆς Ἀθηναῖος τραγικὸς καὶ λυρικός ἀπόγονος τοῦ παλαιοῦ.
γέγονε δὲ μετὰ τὴν Πλειάδα ἤτοι μετὰ τοὺς ζʹ τραγικοὺς οἵτινες ὠνομάσθησαν καὶ Πλειάς.
δράματα αὐτοῦ ιεʹ.
Σοφονίας ὄνομα κύριον.
Σοφός ὁ θηρεπῳδός.
Δαβίδ φαρμακοῦται φαρμακευομένη παρὰ σοφοῦ.
ὡς τό σοφοί εἰσι τοῦ κακοποιῆσαι.
καί ποῦ σοφός ποῦ γραμματεύς οὐ γὰρ τοὺς ὡς ἀληθῶς σοφοὺς ὀνομάζει ἀλλὰ τούς τισιν εἶναι δοκοῦντας.
Σοφὸς Σοφοκλῆς σοφώτερος δ' Εὐριπίδης ἀνδρῶν δὲ πάντων Σωκράτης σοφώτερος.
Σόφων Σόφωνος ὄνομα ὄρους.
Σοφώτατε ἀντὶ τοῦ κλεπτίστατε.
καὶ τοὺς κλέπτας γὰρ σοφοὺς ἔλεγον.
Σοφοὶ τύραννοι τῇ τῶν σοφῶν συνουσίᾳ.
Σῷ μονοσυλλάβως οἱ σῷοι καὶ παρὰ Θουκυδίδῃ.
οἱ δὲ συνηθέστερον γράφουσι σῷοι.
καὶ Σῶν μονοσυλλάβως ἀντὶ τοῦ σῳζομένων ὁλοκλήρων.
ὁλόκληρόν τε καὶ σῶν καὶ ἀρτεμῆ ἐργασάμενον.
Σωγάνη ὄνομα πόλεως.
Σῴζω αἰτιατικῇ.
Σωκλῆς ὄνομα κύριον.
Σωκράτης Σωφρονίσκου λιθοξόου καὶ μητρὸς Φαιναρέτης μαίας πρότερον γενόμενος λιθοξόος ὥστε καί φασιν αὐτοῦ ἔργον εἶναι τὰς Ἀθήνησιν ἐνδεδυμένας Χάριτας εἶτα φιλοσοφήσας διὰ τὸ ἀκοῦσαι Ἀναξαγόρου τοῦ Κλαζομενίου εἶτα Δάμωνος εἶτα Ἀρχελάου.
Ἀριστόξενος δὲ Ἀρχελάου πρῶτον αὐτὸν διακοῦσαι λέγει γεγονέναι δὲ αὐτοῦ καὶ παιδικά σφοδρότατόν τε περὶ τὰ ἀφροδίσια ἀλλὰ ἀδικήματος χωρίς ὡς Πορφύριος ἐν τῇ Φιλοσόφῳ ἱστορίᾳ φησίν.
εἰς δὲ ἄνδρας ἐλθὼν ἐστρατεύσατο εἴς τε Ἀμφίπολιν καὶ Ποτίδαιαν καὶ ἐπὶ Δηλίῳ.
καὶ γαμεταῖς δὲ συνῴκησε δύο Ξανθίππῃ ἀφ' ἧς ἔσχεν υἱὸν Λαμπροκλέα καὶ δευτέρᾳ Μυρτοῖ τῇ Ἀριστείδου τοῦ δικαίου θυγατρί ἐξ ἧς ἐγένετο Σωφρονίσκος καὶ Μενέδημος ἢ Μενέξενος ὥς τισι δοκεῖ.
καὶ ἐπὶ μὲν τῶν Πελοποννησιακῶν γέγονεν ὡς τύπῳ εἰπεῖν ὀλυμπιάδι οζʹ ἐβίω δὲ ἔτη πʹ εἶτα ἀλογίᾳ μᾶλλον δὲ ἀπονοίᾳ τῶν Ἀθηναίων βιασθεὶς πιεῖν κώνειον ἀπέθανεν ἔγγραφον οὐδὲν καταλιπὼν ἤ ὥς τινες βούλονται ὕμνον εἰς Ἀπόλλωνα καὶ Ἄρτεμιν καὶ μῦθον Αἰσώπειον δι' ἐπῶν.
φιλοσόφους δὲ εἰργάσατο Πλάτωνα ὃς καταλιπὼν τὸ Λύκειον τόπος δὲ οὗτος Ἀθηνῶν μετήγαγε τὴν σχολὴν ἐν προαστείῳ τῇ Ἀκαδημίᾳ προσαγορευομένῃ καὶ οἱ ἀπ' αὐτοῦ Ἀκαδημαϊκοὶ προσηγορεύθησαν μέχρι Ἀριστοτέλους αὐτὸς γὰρ ἀκροατὴς τοῦ Πλάτωνος γενόμενος εἰς κῆπόν τινα πρὸ τῆς πόλεως τὰς διατριβὰς ποιησάμενος ἐκ τοῦ κατ' αὐτὸν περιπάτου Περιπατητικοὺς ὠνόμασε τοὺς ἀπ' αὐτοῦ καὶ Ἀρίστιππον Κυρηναῖον ὃς ἰδίαν αἵρεσιν εἰσήγαγε καὶ σχολὴν συνεστήσατο τὴν Κυρηναϊκὴν κληθεῖσαν Φαίδωνα Ἠλεῖον καὶ αὐτὸν ἰδίαν συστήσαντα σχολήν τὴν Ἠλειακὴν ἀπ' αὐτοῦ κληθεῖσαν ὕστερον δὲ αὕτη Ἐρετριακὴ ἐκλήθη Μενεδήμου εἰς Ἐρετρίαν διδάξαντος ἐκ τούτου δὲ τοῦ διδασκάλου καὶ ὁ Πύρρων γέγονεν Ἀντισθένην ὃς τὴν Κυνικὴν εἰσήγαγεν αἵρεσιν Εὐκλείδην Μεγαρέα καὶ αὐτὸν ἰδίαν συστησάμενον σχολήν ἥτις ἀπ' αὐτοῦ ἐκλήθη Μεγαρική ἀπὸ δὲ Κλεινομάχου τοῦ μαθητοῦ Εὐκλείδου ἐκλήθη Διαλεκτική Ξενοφῶντα Γρύλλου Αἰσχίνην Λυσανίαν Σφήττιον Κέβητα Θηβαῖον Γλαύκωνα Ἀθηναῖον Βρύσωνα Ἡρακλεώτην ὃς τὴν ἐριστικὴν διαλεκτικὴν εἰσήγαγε μετὰ Εὐκλείδου ηὔξησε δὲ Κλεινόμαχος καὶ πολλῶν δι' αὐτῆς ἐλθόντων ἔληξεν εἰς Ζήνωνα τὸν Κιτιέα οὗτος γὰρ ἀπ' αὐτοῦ Στωϊκὴν ἐκ τοῦ τόπου τὴν σχολὴν ὠνόμασε γεγονὼς ἐπὶ τῆς ρκεʹ Ὀλυμπιάδος τινὲς δὲ Βρύσωνα οὐ Σωκράτους ἀλλ' Εὐκλείδου ἀκροατὴν γράφουσι τούτου δὲ καὶ Πύρρων ἠκροάσατο ἀφ' οὗπερ οἱ Πυρρώνειοι προσαγορευόμενοι Ἀλκιβιάδην Κριτόβουλον Ξενομήδην Ἀπολλόδωρον Ἀθηναίους ἔτι δὲ Κρίτωνα καὶ Σίμωνα Εὐμάρη Φιλιάσιον Σιμμίαν Θηβαῖον Τερψίωνα Μεγαρικόν Χαιρεφῶντα.
καὶ Θεόδωρος δέ ὁ ἐπικληθεὶς ἄθεος αὐτοῦ διήκουσεν ἀδιαφορίαν δὲ δοξάζων καὶ παραδιδοὺς αἵρεσιν ἰδίαν εὗρεν ἥτις Θεοδώρειος ἐκλήθη.
ταῦτα περὶ Σωκράτους.
ὅτι Σωκράτης φιλοσοφήσας ὕστερον Ἀρχελάου τοῦ φυσικοῦ μαθητὴς ἐγένετο τὴν ἠθικὴν δὲ ἐπρέσβευσε φιλοσοφίαν.
ἔσχε δὲ γνωρίμους πολίτας μὲν Πλάτωνα Ξενοφῶντα Ἀλκιβιάδην Κριτίαν Ἀντισθένην Θηβαίους δὲ Σιμμίαν καὶ Κέβητα Κυρηναῖον δὲ Ἀρίστιππον Φαίδωνα Εὐκλείδην Μεγαρέα.
δαιμόνιον δ' αὐτῷ προσομιλεῖν ἔλεγεν.
ἐμάνθανε δὲ καὶ κιθαρίζειν παρὰ Κόνωνι γέρων ἤδη ὤν σκωφθεὶς δὲ ὑπὸ Σόλωνος ὀψιμαθής εἶπε μᾶλλον ἢ ἀμαθής.
ἐκ Ξανθίππης δὲ ἔσχε Σωφρονίσκον καὶ Λαμπροκλέα.
τῶν νέων δὲ τῶν πλείστων ἐρωτικῶς περὶ αὐτὸν σχόντων ἐφθονήθη.
καὶ πρῶτος Ἀριστοφάνης τὰς Νεφέλας γράψας ἐκωμῴδησεν αὐτὸν ὡς διαφθείροντα τοὺς νέους καὶ ἄθεον διότι τὸν κύνα καὶ πλάτανον δι' ὑπερβολὴν δεισιδαιμονίας ὤμνυεν ὕστερον δὲ Ἄνυτος καὶ Μέλητος ἐπὶ τούτοις αὐτὸν ἐγράψαντο καὶ εἷλον ἐν τῷ τιμήματι δὲ ἑαυτὸν τῆς ἐν τῷ πρυτανείῳ σιτήσεως ἐτιμήσατο οἱ δὲ θανάτου ἐτίμησαν.
ἐδέδετο οὖν ἐπὶ πολύ μέχρις ἂν ἡ ἀπὸ Δήλου Θεωρὶς ἀφίκηται.
καὶ οὐκ ἐξῆν ἀχθείσης πρὶν ἐπανελθεῖν ἀναιρεῖσθαί τινα κατὰ δίκην.
Κρίτωνος δὲ αὐτῷ φυγὴν συμβουλεύσαντος οὐκ ἠβουλήθη τοὺς νόμους εἰπὼν δεῖν μὴ παραβαίνειν.
πιὼν δὲ τὸ κώνειον εὐχῆς ἐπιμνησθείς θύσατε ἔφη τῷ Ἀσκληπιῷ.
Κύρσας δέ τις ὄνομα Χῖος τὸ γένος ὡς συνεσόμενος ἦλθε Σωκράτει ᾧ καθευδήσαντι παρὰ τὸν τάφον ὄναρ ὀφθεὶς ὡμίλησεν.
ἀπέπλευσε δὲ εὐθὺς ἐκεῖνος τοῦτο μόνον ἀπολαύσας τοῦ φιλοσόφου.
Σωκράτης Σωκράτους.
Σωκράτης ὁ Μήλιος καὶ Χαιρεφῶν ὃς οἶδε τὰ ψυλλῶν ἴχνη.
ἐπὶ τῶν ἀπόρρητά τινα λεγόντων.
ἔστι δὲ παρ' ἱστορίαν Ἀθηναῖος γὰρ ὁ Σωκράτης ἀλλ' ἐπεὶ Διαγόρας Μήλιος ὢν διεβάλλετο ὡς θεομάχος καὶ τὸν Σωκράτην ὡς ἄθεον διαβάλλει.
διὰ δὲ τὴν ζήτησιν ὁπόσους ἅλλοιτο ἡ ψύλλα πόδας ἔχουσα.
ἢ Μήλιος ὥς τινες ἐξεδέξαντο ὁ τὰς τῶν εἰσιόντων ψυχὰς ὀξύνων πρὶν εἰσελθεῖν ἠγριωμένας ἀπὸ μεταφορᾶς τῶν ἀλόγων θηρίων μῆλα γὰρ τὰ θρέμματα.
οἱ δὲ εἰς τὸ δασὺ καὶ αὐχμηρὸν νοοῦσιν αὐτό οἱ δὲ παρέλαβον αὐτό.
Διαγόρας ὁ Μήλιος ὃς τὸ μὲν πρότερον ἦν θεοσεβής παρακαταθήκην δὲ ὑπό τινος ἀποστερηθεὶς ἐπὶ τὸ ἄθεος εἶναι ἔδραμεν.
ἐφ' ᾧ καὶ οἱ Ἀθηναῖοι ἀγανακτήσαντες τὴν Μῆλον ἐκάκωσαν.
ἐγένετο δὲ καὶ Ἀρισταγόρας Μήλιος διθυραμβοποιός ὃς τὰ Ἐλευσίνια μυστήρια ἐξορχησάμενος καὶ ἐξειπὼν ἀσεβέστατος ἐκρίθη.
καὶ ἀπ' ἐκείνου τοὺς Μηλίους ἀσεβείᾳ κωμῳδοῦσι.
τάττεται δὲ καὶ ἐπὶ τῶν βλασφήμων.
Σῶκος ὁ Ἑρμῆς.
Σωκῶ ἰσχύω δύναμαι οἱ δὲ ἀντὶ τοῦ σῴζω.
Σοφοκλῆς μόνη γὰρ οὐκέτι σωκῶ λύπης ἀντίρροπον ἄχθος.
οἷον καταβαροῦν με καὶ καταφερόμενον.
Σωλήν σωλῆνος τὸ παρ' ἡμῖν σωληνάριον.
Σωλῖνος ὄνομα ποταμοῦ.
Σῶμα πᾶν τὸ τεθνηκός.
τὸ δὲ τοῦ ζῶντος δέμας λέγεται διὰ τὸ συνδεδέσθαι τῇ ψυχῇ ὡς εἶπεν Ὅμηρος.
ὅτι πᾶν τὸ ποιοῦν σῶμά ἐστι ποιεῖ δ' ἡ φωνῆ προσιοῦσα τοῖς ἀκούουσιν ἀπὸ τῶν φωνούντων ὥστε σῶμά ἐστι.
λύσις ὀνείρου σῶμα ὅλον καθαίρειν φροντίδων δηλοῖ λύσιν.
Σωμανῖτις γυνή.
Σωμασκεῖν συγκροτεῖν εὐτρεπίζειν ὠδίνειν ἑτοιμάζειν.
ὁ δὲ ἤσχαλλεν ὡς παρευδοκιμούμενος ἐκ νέου τριχῶν μόνον καὶ τῆς ἄλλης φροντίζοντος σωμασκίας.
Σωματοποιεῖν σωμασκεῖν.
οὐκ ἐβούλετο ἀληθινῶς σωματοποιεῖν τὸν Φίλιππον.
καὶ αὖθις ἐσωματοποίησε δὲ τοὺς ἵππους ἀνεκτήσατο δὲ τὰ σώματα καὶ τὰς ψυχὰς τῶν ἀνθρώπων.
Σωματοποιεῖν τὸ παρέχειν τὰς τοῦ σώματος χρείας.
ὁ δὲ Ζεῦξις ὑπεκρίνατο μὲν ποιεῖν τὰ κατὰ τὰς συνθήκας οὐκ ἐβούλετο δὲ σωματοποιεῖν ἀληθινῶς τὸν Φίλιππον.
οἱ δὲ ἠναγκάζοντο παντὶ τῷ λεγομένῳ προσέχειν καὶ πᾶσαν ἐλπίδα σωματοποιεῖν καὶ προσδέχεσθαι.
Σωματοποιήσαντες κυρώσαντες βεβαιώσαντες.
ἐμοῦ δὲ ταχέως συγκαταθεμένου καὶ σωματοποιήσαντος τὴν ἐπιβολὴν τῷ βλέπειν διότι ὀρέγεται τῆς τοιαύτης ὑποθέσεως.
Σωματοποιῆσαι ὁ δὲ ἔφασκε δεῖν μὴ προΐεσθαι τοὺς ἐχθροὺς ἐκ τῶν χειρῶν μηδὲ σωματοποιεῖν τὴν τόλμαν αὐτῶν φυγομαχοῦντας.
ὁ δὲ βραχείας ἐπιλαβόμενος ἐλπίδος ἐκ τῶν πολιορκουμένων ἐσωματοποίει ταύτην.
καὶ αὖθις Πολύβιος ὁ δὲ ὡς κηδεμονικὸς φίλος πᾶν ἐμηχανᾶτο δι' οὗ τὰ τῶν ἐχθρῶν σωματοποιήσει τοῖς δὲ σφετέροις πράγμασι περιστήσει τοὺς μεγίστους κινδύνους.
Σωνάρτης ὄνομα κύριον.
Σῷος ὁ ὑγιής.
Σώπατρος Ἀπαμεύς σοφιστὴς καὶ φιλόσοφος μαθητὴς Ἰαμβλίχου ὃν ὁ Καῖσαρ Κωνσταντῖνος ἀνεῖλεν εἰς πίστιν τοῦ μὴ ἑλληνίζειν ἔτι τὰ κατὰ θρησκείαν ἦν γὰρ αὐτῷ συνήθης πρότερον.
ἔγραψε Περὶ προνοίας καὶ τῶν παρὰ τὴν ἀξίαν εὐπραγούντων ἢ δυσπραγούντων.
ὅτι τὸν Σώπατρον Κωνσταντῖνος ἀνεῖλεν οὐ καλῶς ποιῶν ὁ γὰρ Χριστιανὸς ἐξ ἀγάπης οὐκ ἐκ ἀνάγκης.
Σώπατρος κωμικός τῶν δραμάτων αὐτοῦ ἐστιν Ἱππόλυτος Φυσιολόγος Σιλφία ἢ Κνιδία Νεκυῖα Πύλαι Ὀρέστης Φακῆ ὡς Ἀθήναιος ἐν Δειπνοσοφισταῖς.
Σώπατρος παρῳδός τούτου ἐστὶ δρᾶμα Βακχίς ὡς Ἀθήναιος ἐν Δειπνοσοφισταῖς.
Σώπατρος Ἀπαμεύς σοφιστής ἢ μᾶλλον Ἀλεξανδρεύς.
ἐπιτομὰς πλείστων.
τινὲς δὲ καὶ τὴν ἐκλογὴν τῶν ἱστοριῶν τούτου εἶναί φασι.
Σώπιθος ὄνομα κύριον.
Σωράκους Βάβριος ποῦ δ' ὀσπρίων ἦν σωρὸς ἢ πίθος σύκων στάμνοι τε μέλιτος σώρακοί τε φοινίκων Σωρανός Μενάνδρου καὶ Φοίβης Ἐφέσιος ἰατρός διατρίψας ἐν Ἀλεξανδρείᾳ καὶ ἐν τῇ Ῥώμῃ δὲ ἰατρεύσας ἐπὶ Τραϊανοῦ καὶ Ἀδριανοῦ τῶν βασιλέων βιβλία τε συντάξας πλεῖστα καὶ κάλλιστα.
Σωρανός Ἐφέσιος ἰατρὸς νεώτερος.
Γυναικεῖα βιβλία δʹ Βίους ἰατρῶν καὶ αἱρέσεις καὶ συντάγματα βιβλία ιʹ καὶ ἄλλα διάφορα.
ὅτι Ἀσκληπιόδοτος ὁ φιλόσοφος καὶ τὴν ἰατρικῆν ἐκμαθὼν τῶν μὲν νεωτέρων οὐδένα ἀπεδέχετο πλὴν Ἰάκωβον τῶν δὲ πρεσβυτέρων μετὰ τὸν Ἱπποκράτην Σωρανὸν τὸν Κίλικα τὸν Μαλλώτην ἐπίκλην.
Σωρεία πλῆθος.
καὶ Σωρεός ὁ σωρός.
Σωρὸν χρημάτων ἀγγέλλεις κυρίως σωρὸς τὸ ἐκ μικρῶν σπερμάτων συναγόμενον πλῆθος παρὰ τὸ σῶ ὅ ἐστι σῴζω συνάγω.
καλῶς οὖν ἀπὸ τῶν καρπῶν εἰρήκασιν οἱ γὰρ εὐθηνοῦντες καὶ πλούσιοί εἰσιν.
Ἀριστοφάνης ὦ χρυσὸν ἀγγείλας ἐπῶν.
πῶς φῆς πάλιν φράσον μοι.
δηλοῖς γὰρ αὐτὸν σωρὸν ἥκειν χρημάτων ἔχοντα.
Σῶς ἀντὶ τοῦ σῷος.
Ἀριστοφάνης ὦ φίλτατ' ἀνδρῶν καὶ νεανικώτατε ὅσην ἀπὼν παρέσχες ἡμῖν φροντίδα.
καὶ νῦν ἐπειδὴ σῶς ἐλήλυθας πάλιν ἄγγειλον ἡμῖν πῶς τὸ πρᾶγμ' ἠγωνίσω.
Σωσάννα ὅτι κατὰ τοῦ Ἀφρικανοῦ Σέξστου ἔγραψεν Ὠριγένης ἔνστασιν ποιησάμενος περὶ τοῦ τῆς Σωσάννης βιβλίου τοῦ εἰς τὸν Δανιήλ.
Σῶσαι ὅτι ἔφη τις τῶν ὁσίων ἄλλους μὲν γὰρ οὐ πάντες ἀπαιτούμεθα σῶσαι ἑαυτοὺς δὲ πάντες πάντως.
καὶ ἄλλος σῴζων σῷζε τὴν σεαυτοῦ ψυχήν.
Σωσίβιος Λάκων γραμματικός τῶν Ἐπιλυτικῶν καλουμένων.
ἐν τούτοις δὲ ἱστορεῖ καὶ τοῦτο ὅτι εἶδός τι κωμῳδίας ἐστὶ καλούμενον Δικηλιστῶν καὶ Μιμηλῶν.
Περὶ τῶν Μιμηλῶν ἐν Λακωνικῇ ἱστορουμένων παλαιῶν.
καὶ ἄλλα.
καὶ ἕτερος Σωσίβιος ψευδεπίτροπος Πτολεμαίου σκεῦος ἀγχίνουν καὶ πολυχρόνιον ἔτι δὲ κακοποιὸν ἐν βασιλείᾳ καὶ πρῶτον μὲν ἀρτύσαι φόνον Λυσιμάχῳ ὃς ἦν υἱὸς Ἀρσινόης.
ἔπειτα πολλῆς ἐπαγομένης ὕβρεως ἀνεθυμιᾶτο πάλιν ἐν τοῖς πολλοῖς τὸ προϋπάρχον μῖσος.
Σωσίθεος Συρακούσιος ἢ Ἀθηναῖος μᾶλλον δὲ Ἀλεξανδρεὺς τῆς Τρωϊκῆς Ἀλεξανδρείας τῶν τῆς Πλειάδος εἷς ἀνταγωνιστὴς Ὁμήρου τοῦ τραγικοῦ τοῦ υἱοῦ Μυροῦς τῆς Βυζαντίας ἀκμάσας κατὰ τὴν ρξδʹ Ὀλυμπιάδα γράψας δὲ καὶ ποιήματα καὶ καταλογάδην.
Σωσίπατρος ὄνομα κύριον.
Σῶσις ὄνομα κύριον.
Σωσιφάνης Σωσικλέους Συρακούσιος τραγικός.
ἐδίδαξε δράματα ογʹ ἐνίκησε δὲ ζʹ.
ἔστι δὲ καὶ αὐτὸς ἐκ τῶν ζʹ τραγικῶν οἵτινες ὠνομάσθησαν Πλειάς.
ἐγένετο δὲ ἐπὶ τῶν τελευταίων χρόνων Φιλίππου οἱ δὲ Ἀλεξάνδρου τοῦ Μακεδόνος.
τελευτᾷ δὲ ριαʹ ὀλυμπιάδι οἱ δὲ ριδʹ οἱ δὲ ἀκμάσαι αὐτὸν γράφουσι.
Σῶστρα σωτήρια μήνυτρα λύτρα.
Σώστρατος Σικυώνιος ἐπίκλην ἀκροχερσίτης.
ἐπιλαμβανόμενος γὰρ ἄκρων χειρῶν τοῦ ἀνταγωνιστοῦ ἔκλα καὶ οὐ πρότερον ἠφίει πρὶν αἴσθοιτο ἀπαγορεύσαντος.
ἦν δὲ καὶ Λεοντίσκος Μεσσήνιος ἐκ Σικελίας παραπλησίως ἀγωνιζόμενος Σωστράτῳ ὃ γὰρ ἐκεῖνος ἐποίει παγκρατιάζων τοῦτο ὁ Λεοντίσκος παλαίων.
διδαχθῆναι δὲ αὐτὸν παρὰ Κλεάρχῳ μαθητῇ Εὐχείρου τοῦ Κορινθίου καὶ Χίλωνος Πατρέως.
Σῶστρις βασιλεὺς τῶν Αἰγυπτίων ἐκ τῆς φυλῆς τοῦ Χάμ ὅστις ὑπέταξε τοὺς Ἀσσυρίους καὶ πᾶσαν τὴν Ἀσίαν καὶ τὴν Εὐρώπην καὶ κατῴκισεν ἐν τῇ Ἀσσυρίων χώρᾳ Σκυθῶν ἄνδρας μυριάδας ͵εʹ οἵτινες ἐκλήθησαν Πάρθοι ὅ ἐστι Περσικῇ γλώσσῃ Σκύθαι.
καὶ μέχρι σήμερον ἔχουσι καὶ τὴν στολὴν καὶ τὴν λαλιὰν καὶ τοὺς νόμους τῶν Σκυθῶν.
Σωτάδεια Σωτάδου ποιήματα.
Σωτάδας Βυζάντιος φιλόσοφος.
ὡς ἐν τῷ Ϛʹ περὶ φιλοσοφίας Ἀριστοκλῆς.
Σωτάδης Ἀθηναῖος κωμικὸς τῆς μέσης κωμῳδίας.
Σωτάδης Κρής Μαρωνείτης δαιμονισθείς ἰαμβογράφος.
ἔγραψε Φλύακας ἤτοι Κιναίδους διαλέκτῳ Ἰωνικῇ καὶ γὰρ Ἰωνικοὶ λόγοι ἐκαλοῦντο οὗτοι.
ἐχρήσατο δὲ τῷ εἴδει τούτῳ καὶ Ἀλέξανδρος ὁ Αἰτωλὸς καὶ Πύρης ὁ Μιλήσιος καὶ Θεόδωρος καὶ Τιμοχαρίδας καὶ Ξέναρχος.
εἰσὶ δὲ αὐτοῦ εἴδη πλεῖστα οἷον Εἰς ᾅδου κατάβασις Πρίηπος Εἰς Βελεστίχην Ἀμαζών καὶ ἕτερα.
καὶ Ἐγκλειόμεναι καὶ Παραλυτρούμενος ὡς Ἀθήναιός φησιν ἐν Δειπνοσοφισταῖς.
Σωτάδης Ἀθηναῖος φιλόσοφος ὁ γράψας Περὶ μυστηρίων βιβλίον αʹ.
Σωτέος σωθῆναι ἄξιος.
Σωτήρ ὁ θεὸς ἡμῶν.
καὶ Σώτειρα.
Φωσφόρος ὦ σώτειρ' ἐπὶ Παλλάδος ἕσταθι κλήρων Ἄρτεμι καὶ χάριεν φῶς ἑὸν ἀνδρὶ δίδου.
Σωτηρίδας γραμματικός ἀνὴρ Παμφίλης ᾗ καὶ τὰς ἱστορίας περιῆψεν.
ἔγραψεν Ὀρθογραφίαν Ζητήσεις Ὁμηρικάς ὑπόμνημα εἰς Μένανδρον Περὶ μέτρων Περὶ κωμῳδίας εἰς Εὐριπίδην.
Σωτηρίδας Ἐπιδαύριος πατὴρ Παμφίλης ἧς τὰ ὑπομνήματα ἐπέγραψεν ὡς ὁ Διονύσιος ἐν λʹ τῆς μουσικῆς ἱστορίας βιβλία γʹ.
Σωτήριχος Ὀασίτης ἐποποιός γεγονὼς ἐπὶ Διοκλητιανοῦ.
Ἐγκώμιον εἰς Διοκλητιανόν Βασσαρικὰ ἤτοι Διονυσιακὰ βιβλία δʹ Τὰ κατὰ Πάνθειαν τὴν Βαβυλωνίαν Τὰ κατὰ Ἀριάδνην Βίον Ἀπολλωνίου τοῦ Τυανέως Πύθωνα ἢ Ἀλεξανδριακόν ἔστι δὲ ἱστορία Ἀλεξάνδρου τοῦ Μακεδόνος ὅτε Θήβας παρέλαβε καὶ ἄλλα.
Σωφάνης ὄνομα κύριον.
Σώφαξ ὄνομα κύριον.
Σώφιλος Σικυώνιος ἢ Θηβαῖος κωμικὸς τῆς μέσης κωμῳδίας.
δράματα αὐτοῦ Κιθαρῳδός Φύλαρχος Τυνδάρεως ἢ Λήδα καὶ Δηλία.
ὥς φησιν Ἀθήναιος καὶ Χειρίδιον καὶ Παραθήκη.
Σωφρονεῖν Σοφοκλῆς μὴ κρῖνε μὴ 'ξέταζε σωφρονεῖν καλόν.
νῦν τὸ μὴ περιεργεῖν ἐν τούτοις γὰρ μάλιστα ἡ σωφροσύνη ταῖς γυναιξὶ διασῴζεται εἰ μὴ περιεργάζονται ὅ τι πράττει ὁ ἀνήρ.
Σωφρονεῖς ἀντὶ τοῦ μόλις ἐστράφης ἢ καλῶς λέγεις.
Ἀριστοφάνης Πλούτῳ.
Σωφρονίζω σε αἰτιατικῇ.
Σωφρονικῶς ἀντὶ τοῦ μετὰ λογισμοῦ καὶ σκέψεως.
οὐκ ἀνοήτως οὐδὲ ἐκ τοῦ προχείρου.
Σωφρονισθέντας ἀντὶ τοῦ ταπεινωθέντας.
τοὺς δὲ ἀπειρηκότας καὶ ταῖς ἔναγχος ἥτταις σωφρονισθέντας.
Σωφρονῶ ἐγώ Σωφρονίζω δὲ ἕτερον.
καὶ Σωφρονιστῆρες.
Σωφρονῶ δοτικῇ.
αὐτὴ αὐτῷ ἀκριβῶς σωφρονοῦσα.
αἰτιατικῇ δέ σωφρονισάτω σε τὸ τῶν παρθένων ὑπόδειγμα.
Σωφροσύνη ἡ ἰδιωτεία παρὰ Θουκυδίδῃ καὶ ἡ ἀπραγμοσύνη.
Σωφροσύνη ἄλλη παρὰ τὴν πολιτικὴν ἀρετήν μείζων τῷ δὲ αὐτῷ ὀνόματι χρώμεθα ἐν ὁμολογίᾳ τινὶ καὶ συμφωνίᾳ ἐπιθυμητικοῦ πρὸς λογισμόν.
τὸ γὰρ ἐς σωφροσύνην ἐγὼ δικαιότατον κἂν τῷ Βελλεροφόντῃ σωφροσύνης ἀμφισβητήσαιμι.
ὃ φησὶν Ἀριστοτέλης ἃ γὰρ ποιοῦντες μανθάνομεν ταῦτα μανθάνοντες ποιοῦμεν.
ἤγουν τὸ κρατεῖν ἡδονῶν μανθάνοντες σώφρονες γινόμεθα καὶ γενόμενοι σώφρονες κρατοῦμεν τῶν ἡδονῶν.
Σωφροσύνη ταύτην μεταφορικῶς τινες ὁρίζονται συμφωνίαν.
ἔστι δὲ ἡ σωφροσύνη ποιότης καὶ ἕξις ἡ δὲ συμφωνία κυρίως ἐπὶ μέλους καί ἐστι τῶν πρός τι.
καὶ ἐπὶ φθόγγων δὲ τάττεται ἡ συμφωνία.
Σωφροσύνη δὲ λέγεται ἡ ἀντιδιαστελλομένη τῇ μανίᾳ παρὰ τὸ σῴας ἔχειν τὰς φρένας.
καὶ ὁ Ἀπόστολος παρὰ τοῦ ἡγεμόνος ἀκούσας μαίνῃ Παῦλε τὰ πολλά σε γράμματα εἰς μανίαν περιάγει οὐ μαίνομαι φησίν ἀλλὰ σωφροσύνης καὶ ἀληθείας ῥήματα φθέγγομαι τῇ μανίᾳ τὴν σωφροσύνην ἀντιδιαστείλας.
σωφροσύνη μὲν οὖν πᾶν τὸ ἀναμάρτητον.
νέμουσι δ' αὐτῆς τὴν προσηγορίαν κατ' ἐξοχὴν εὖ ποιοῦντές τινες τῷ τῆς ἁγνείας πράγματι ἐξοχωτάτῳ τῶν ἄλλων ὑπάρχοντι.
εἰ μὲν οὖν τῇ μανίᾳ ἀντιδιασταλείη τὸ καθεστάναι μηνύει εἰ δὲ τῇ λαγνείᾳ τὴν ἐγκράτειαν καὶ τὴν ἁγνείαν δηλοῖ.
Σώφρων Συρακούσιος Ἀγαθοκλέους καὶ Δαμνασυλλίδος.
τοῖς δὲ χρόνοις ἦν κατὰ Ξέρξην καὶ Εὐριπίδην.
καὶ ἔγραψε Μίμους ἀνδρείους Μίμους γυναικείους εἰσὶ δὲ καταλογάδην διαλέκτῳ Δωρίδι.
καί φασι Πλάτωνα τὸν φιλόσοφον ἀεὶ αὐτοῖς ἐντυγχάνειν ὡς καὶ καθεύδειν ἐπ' αὐτῶν ἔσθ' ὅτε.
Σώφρων κωμικός.
τούτου ἐστὶ δράματα καὶ κωμῳδίαι Πενθερά ὡς Ἀθήναιός φησιν ἐν Δειπνοσοφισταῖς.
Σώχουσι τρίβουσιν.
Σπαδών ὀξυτόνως τὸ σπάσμα.
βαρυτόνως δὲ ὁ ἐκτομίας.
καὶ Νεοσπάδα τὴν νεωστὶ ἀποσπασθεῖσαν.
καὶ Σπαδονίσματα.
ἱστία δ' αἰωρητὰ χαλᾷ σπαδονίσματα μαστῶν.
καὶ φυλάττει.
Περὶ Σπαδώνων ἤτοι ἀποκόπων.
Σπάδων εὐνοῦχος.
ταύτην τὴν ἀκόλαστον καὶ ἀκάθαρτον γνώμην καὶ πρᾶξιν τῶν αὐθαιρέτως πασχόντων θριαμβεύων εὖ μάλα καὶ στηλιτεύων ὁ μέγας Κύριλλος οὕτω φάσκει ἀκολασίας γὰρ ἕνεκεν οἱ τάλανες τοῦτο δρῶσι τὰ τῶν γυναικῶν πάσχειν ἄνδρες ὄντες βουλόμενοι.
οὐδενὸς γὰρ χρησίμου χάριν τὴν φύσιν μετατιθέντες ἢ ἀσελγείας ἕνεκεν τὴν θεόπλαστον καὶ ἀνδροπρεπῆ μορφὴν διαφθείρουσιν ἑκουσίως πολλάκις ἢ ὑπ' ἄλλων ὑπομένειν ἀναγκαζόμενοι τοῦτο ὡς λοιμοὶ τῆς φύσεως καὶ τοῦ γένους πολέμιοι καὶ σπῖλοι πολιτείας καὶ ζωῆς ἐφύβριστοι γίνονται.
δίκην μαινάδων πορνευθέντες ἀμέτρως ἐν τοῖς αἰσχίστοις ὀρχοῦνται πάθεσι μιαρᾷ πολιτείᾳ καὶ πεφθαρμένῃ τὴν ἀθλίαν ζωὴν συγκεράσαντες ἀμφίβολα καὶ μεμισημένα πρόσωπα περιφέροντες καὶ πρᾶγμα νενοθευμένον.
ἱερῶν περιβόλων μακρὰν ἀποιχέσθωσαν.
ἐπειδὴ γὰρ αἰσχίστῃ καὶ κακίστῃ γνώμῃ τὸ καλὸν καὶ θεῖον ἔργον εἰς τὸ κακὸν καὶ διαβεβλημένον δόγμα παραλλάξαντες καὶ μεταποιήσαντες καὶ τὴν πνευματικὴν εὐνουχίαν ἀπηγορευμένῃ πράξει λειτουργεῖν ἀναγκάσαντες οὐ μόνον ἄξιοι νομικῆς ψήφου λαμβάνειν τιμωρίαν ἀλλὰ καὶ ἐξ ἀγγελικῆς καὶ ἀποστολικῆς ἀποφάσεως εἰς τὸ λεγόμενον ἐξώτερον σκότος ἄρδην ἀπελαύνεσθαι.
περὶ γὰρ τῶν τοιούτων ἔφη Μωϋσῆς θλαδίας καὶ ἀπόκοπος οὐκ εἰσελεύσονται εἰς οἶκον κυρίου.
ἔστι γοῦν ἰδεῖν πεπληρωμένας οἰκίας τῶν μεγιστάνων τοιούτων τερατομόρφων προσώπων χρυσοῦς μηνίσκους ἐπὶ τραχήλου φοροῦντας φύσιν μὲν ἄρρενος θηλείας δὲ ὄψιν ἔχοντας καὶ κεκλασμένως βαδίζοντας καὶ τεθρυμμένως φθεγγομένους.
ὥσπερ ἑταιρίδες ἀπρεπῶς ὧδε κἀκεῖσε τὴν κεφαλὴν περισείουσι καὶ γελῶσιν ἀκρατῶς τε καὶ ἀναιδῶς οἰστρηλασίαν πρόδηλον ὑπεμφαίνοντες.
ὅθεν μετ' ἀνδρῶν μὲν ὡς γυναῖκες μαλακῶς εὐναζόμενοι καὶ μαλακιζόμενοι φθείρονται μετὰ γυναικῶν δέ ὡς φύλακες ἅμα καὶ σωφροσύνης δῆθεν ἰνδάλματα καθεύδοντες ἀναισχύντως καὶ ἀπηρυθριασμένως αἰσχροπραγοῦσι.
καὶ οὗτοι μὲν οὕτως ὑπ' ἀνδρῶν ἀνοσίων καὶ βεβήλων φθειρόμενοι καὶ μαλακιζόμενοι καταμιαίνουσι καὶ καταμιαίνονται διὰ τῆς παρὰ φύσιν ἀνοσιουργίας καὶ βδελυρίας αὐτοὶ δὲ γυναικαρία ταλαίπωρα καὶ σεσοβημένα κατὰ τὸ εἰρημένον ἁμαρτίαις καταμολύνουσι καὶ καταβλάπτουσιν οἷα λυσσώδεις κύνες καὶ τὸ δὴ χαλεπώτερον ἐντεῦθεν αἴτιοι γίνονται καὶ πρόξενοι τε καὶ μέτοχοι τῆς ἀπεράντου κολάσεως οἵ τε φθείροντες καὶ οἱ φθειρόμενοι.
ἀλλ' ὢ τῆς ἀφροσύνης ὢ τῆς ἀπάτης καὶ παραπληξίας τούτους γὰρ ἄνθρωποι καὶ μάλιστα προὔχοντες ὡς σώφρονας παραδεχόμενοι πιστεύουσι καὶ εἰσοικίζουσιν οἵ γε εἰσοικιζόμενοι καὶ παρρησίας τυγχάνοντες τοὺς ὄντως δικαίως ἀρετῆς ἐπιμελουμένους σώφρονας ἄνδρας καταμικρὸν δελεάσαντες εἰς τὸ τῶν Σοδόμων αἰσχρὸν βάραθρον κατηκόντισαν ἐλεεινῶς καὶ τῷ αἰωνίῳ πυρὶ παρέπεμψαν.
διὸ δὴ λοιπὸν ἀραρότως πάνυ γε τούτους καὶ νόμος καὶ λόγος εὐαγγελικὸς καὶ ἄριστος βίος καὶ εὐσεβὴς πολιτεία βδελύττεται λίαν ὡς θεομισεῖς καὶ ἀκαθάρτους.
οὗτοι γὰρ τοιαύτην ἐξάγιστον ζωὴν προτιμήσαντες καὶ πυθήσαντες ὅσον ἧκεν ἐπ' αὐτοῖς πόλεις μὲν ἠφάνισαν τὸν σπερματικὸν τῆς φύσεως λόγον παραφθείροντες καὶ φθειρόμενοι εὐανδροῦσαν δὲ ῥώμην ἀνδρὸς καὶ ἡλικίαν καὶ τὴν ἀρρενωπὴν καὶ γενναίαν ἰσχὺν δεινῶς ἐξανάλωσαν καὶ ἁπλῶς τὴν σύντονον καὶ σφριγῶσαν ἀκμὴν τῆς νεότητος λυμηνάμενοι φανερῶς ἀθλίους καὶ καταγελάστους ἐποιήσαν τοὺς ἁλόντας.
οὕς γε φευκτέον προτροπάδην καὶ βδελυκτέον ἐνδίκως ὡς ψυχοκτόνους καὶ σωματοφθόρους καὶ ἐναγεῖς ὄντας καὶ τῆς φύσεως παραχαράκτας.
οὐδὲν γὰρ ἀληθῶς μυσαρώτερον ἢ ἀκαθαρτότερον τῶν οὕτω πορνευομένων τε καὶ πορνευόντων.
εἰώθασι γάρ ὡς ἀκριβῶς μεμαθήκαμεν οὐ μόνον οἱ σπάδωνες καὶ τὰ μόρια τῆς αἰσχρουργίας ποσῶς ἔχοντες ἀσελγαίνειν ἀμέτρως καὶ ἀκολασταίνειν ἀναιδῶς καὶ ἀκορέστως ἀλλά γε καὶ οἱ τέλεον ἀπόκοποι καὶ ἐκτετμημένοι.
καθάπερ οὖν καὶ οἱ ἐκ γεννητῆς ἐστερημένοι ταῦτα  διὰ χειρὸς καὶ δακτύλου φθείρειν τὰς ἀθλίας γυναῖκας καὶ τὴν ἀνοσιουργίαν οὕτως ἐμμανῶς οἱ ἀνόσιοι κατεργάζεσθαι.
καὶ τοῦτο δηλῶν ὁ σοφὸς ἀριδήλως ἔφη μακάριος εὐνοῦχος ὁ μὴ ἐργασάμενος ἐν χειρὶ ἀνόμημα καὶ παρθένος ἥτις οὐκ ἔγνω κοίτην ἐν παραπτώματι.
εἰκότως οὖν ἄθηλοι ἄνανδροι ἀνδρόγυνοι σιδηροκατάδικοι καὶ γυναικομανεῖς προσηγορεύθησαν.
ἀκουέτωσαν τοίνυν οἱ καθαροὺς καὶ σώφρονας τούτους ὑποτοπάζοντες μάτην καὶ μὴ πιστευέτωσαν τῷ ψεύδει καὶ τῇ κατεσχηματισμένῃ καθαρότητι καὶ σωφροσύνῃ.
ἀπὸ γὰρ ἀκαθάρτου τί καθαρισθήσεται καὶ ἀπὸ ψεύδους τί ἀληθεύσει καὶ εἴθε ὁ χειροτονηθεὶς εὐνοῦχος διὰ βίου σεμνοῦ ἦν ἠγμένος καὶ ἡμίκακον ἦν τὸ κακόν.
νυνὶ δὲ γῆς ἔντερον γαστρίδουλον θηλυμανές ἰταμόν μέθυσον πορνοκόπον ἀργυρώνητον ἀνελεύθερον ἀργυρόδουλον πρὸς αὐτῇ τῇ γενέσει σιδηροκατάδικον ἄνανδρον ἄθηλυ ἐπιμανές πολλάκις τὰ θεατρικὰ κοράσια ἐπ' ὤμων βαστάσαν ἐν σατυρικοῖς συμποσίοις κισσῷ τὴν κεφαλὴν ἐστεμμένον καὶ κρατῆρα τῇ χειρὶ ἐνημμένον ᾠνοχοηκέναι ἐν προσχήματι τοῦ μυθικοῦ Διονύσου.
οὕτως σωφρονεῖ μὲν ἄμισθα διὰ σιδήρου μαίνεται δὲ ἄκαρπα δι' οἰκείαν αἰσχρότητα.
καὶ τὸ πληθυντικὸν σπάδωνες.
ὅτι ἐπὶ Εὐτροπίου τοῦ εὐνούχου τοῦ ἐπιτρόπου Θεοδοσίου τοῦ βασιλέως τὸ τῶν εὐνούχων ἔθνος διὰ τὴν ἐκείνου βαρύτητα καὶ δυναστείαν ἐς τοσοῦτον ἐπέδωκε καὶ παρετάθη πλήθους ὥστε τινες ἤδη καὶ τῶν γενειάδας ἐχόντων εὐνοῦχοι βουληθέντες καὶ Εὐτρόπιοι γενέσθαι προσελπίζοντες τῆς ψυχῆς ἀφῃρέθησαν σὺν τοῖς ὄρχεσι τὸν Εὐτρόπιον ἀπολέσαντες.
χρυσοῖ τε ἀνδριάντες ἀνίσταντο πανταχοῦ καὶ οἰκοδομήματα διηγείρετο καὶ κατελαμπρύνετο παρ' αὐτοῦ σεμνότερα τῆς ὅλης πόλεως.
Σπαθᾶν εἰκῇ λέγειν ἢ ἀναλίσκειν ἀσώτως.
ἢ ἐργάζεσθαι.
Ἀριστοφάνης Νεφέλαις ἔφασκον ὦ γύναι λίαν σπαθᾷς.
ἀντὶ τοῦ ἐργάζῃ.
ἐς τοῦτο γὰρ ἦλθον ἀνάγκης τῶν ἐπιτηδείων σπάνει ὡς τοὺς ὀρόφους βρέχοντας διδόναι εἰς τροφὴν τοῖς ὑποζυγίοις.
Σπάθημα φρενῶν τὸν ἄγαν φρόνιμον.
Σπαθῶσι κατασπαταλῶσι σκορπίζουσι.
καὶ Σπάθησις σπατάλη.
Σπαλίωνος πλέγμα μηχανικόν.
Ἀγαθίας οἱ δὲ Ῥωμαῖοι τοὺς σπαλίωνας ἐσκεύαζον καὶ τὰ τῶν μεγάλων λίθων ἀκοντιστήρια.
ἔστι δὲ ὁ σπαλίων πλέγμα ἐκ λύγων ἐς ὀροφῆς τύπον ἐξειργασμένον στεγανόν τε τῇ πυκνώσει καὶ ἀμφηρεφές τῷ ἑκατέρωθεν τὰ πλευρὰ καὶ ἐς τὰ κάτω παρατετάσθαι καὶ περιβάλλειν τὸ ἐπερχόμενον.
δέρρεις δὲ ὕπερθεν καὶ διφθέρας ἐπιβάλλοντες πάντοθεν περικαλύπτουσι τὸ μηχάνημα τοῦ μᾶλλον ἔρυμα εἶναι καὶ ἀποκρούειν τὰ βέλη.
ἄνδρες δὲ ἔνδον ἐν τῷ ἀσφαλεῖ ὑποκρυπτόμενοι αἴρουσί γε αὐτὸ ἀφανῶς καὶ ᾗ βούλονται διακομίζουσιν.
ἐπειδὰν δὲ προσενεχθείη πύργῳ τυχὸν ἢ περιβόλῳ τότε δὴ νέρθεν ἐκεῖνοι τὴν προσκειμένην γῆν ἀνορύττοντες καὶ τὸν χοῦν ἀνιμώμενοι ἀπογυμνοῦσι τὰ θεμέλια καὶ εἶτα μοχλοῖς τε καὶ σφύραις ἐνδελεχέστατα πλήττοντες κατασείουσι τὴν οἰκοδομίαν.
παρὰ δὲ Μενάνδρῳ σπαλίωνες εἰσὶ μηχανήματα καλύπτραι τινὲς βοείοις δέρμασιν ἐκτάδην ξυντεθειμέναι ξύλοις τε ἀνδρομήκεσιν αἰωρούμεναι ὧν ἔνερθεν ὑπεισδύντες ὁπλῖται ἐν χρῷ τε τῷ τείχει προσπελάζοντες ὄργανά τε λαοτόμα καὶ τοιχωρύχα μεταχειριζόμενοι ὑπὸ γῆν αὐλῶνας ἐργάζονται ἐγκείμενοί τε καὶ διορύττοντες εἴ που τοῦ τείχους μέρος τι καταρρίψαιεν ἢ ἄλλῳ τινὶ τρόπῳ ἐντὸς κενωμάτων γενόμενοι δυοῖν ἀνύσουσί γε τὸ ἕτερον ἢ τὴν γῆν ἀναρρήξαντες τοῦ περιβόλου γενήσοιντο εἴσω ἤγουν κατὰ τὸ ἔνδον φρέατος τοὺς σήραγγας ἀγαγόντες ἐπ' εὐθείας ἐκκενώσαιεν ἐφελκύσαντες τὸ ὕδωρ εἰς τὰ γλαφυρά τε καὶ κοῖλα τοῦ ὀρύγματος.
Σπανίζω γενικῇ.
Σπάνις ἔνδεια.
ὥρης χειμερίης σπάνιον γέρας.
περὶ μήλου ὁ λόγος.
καὶ Σπανιώτατον ὀλίγον.
καὶ Σπανιστοῖς τοῖς εὐτελέσι.
Σοφοκλῆς σπανιστοῖς δέξεται δωρήμασι τοῖς κατὰ σπάνιν τοῦ αἰτοῦντος διδομένοις.
σμικρὸν μὲν ἐξαιτοῦντα τοῦ μικροῦ δέ τι μεῖον φέροντα καὶ τόδ' ἐξαρκοῦν ἐμοί.
βραχύτερον ἀποφερόμενον τοῦ αἰτηθέντος.
οὐ γὰρ ὅσον αἰτεῖ τις λαμβάνει.
Σπαράσσω αἰτιατικῇ.
Σπάργανα τὰ ἱμάτια κυρίως δὲ τὰ ῥάκη.
Σπαργῶσα ἀνθοῦσα ἡ σπαραττομένη ὑπὸ θλίψεως καὶ δεομένη ἐκκρίσεώς τινος.
πάλαι βουλομένους καὶ σπαργῶντας βοηθεῖν τοῖς οἰκείοις.
καὶ αὖθις οἷα πάλαι σπαργῶντες ἐπὶ τοὺς πολεμίους.
Σπάρτα σχοινία.
Σπαρτιάτης ἀπὸ Σπάρτης.
καὶ Σπαρτιητέων.
Σπαρτωλός πόλις ἐστὶ τῆς Βοττικῆς ἡ Σπαρτωλός.
Σπασάμενος ἀκράτου οἴνου ἐκπιών.
Σπατάλη ἡ τρυφή.
οἱ δὲ μύες νῦν ὀρχοῦνται τῆς σῆς δραξάμενοι σπατάλης.
κάττου φησὶν ἤτοι αἰλούρου κατοικιδίου.
Σπατίλη ἡ τῶν ἀνδρῶν κόπρος.
καὶ τὰ μικρὰ δέρματα τὰ ἐκβαλλόμενα ὑπὸ τῶν σκυτέων.
σπατίλη γὰρ τὸ δέρμα παρὰ τὸ σπᾶσθαι.
σκατοφάγος δὲ ὁ Κλέων ἐπεὶ βυρσοδέψης ἦν ἐπεὶ μετὰ κόπρου τὰς βύρσας εἰργάζοντο.
Σπατῖνος ὄνομα κύριον.
Σπαίρει ἅλλεται σκαρίζει ἐκπνεῖ τὴν ψυχήν.
καὶ ἐν Ἐπιγράμμασι θρέψον ἔτι σπαῖρον τὸ γερόντιον ἀλλ' ἀπὸ γαίης ὡς ἐθέλεις.
Σπέκλον τὸ ὑέλιον τὸ σπέτλον.
Σπεκουλάτωρος τοῦ δορυφόρου.
Σπέλεθος Ἀριστοφάνης κατεάξαι βουλόμενος ἐν σκότῳ λάβοι τῇ χειρὶ σπέλεθον ἀρτίως κεχεσμένον.
ζήτει ἐν τῷ βόλιτος.
Σπέληξ γυναικεῖον ἱμάτιον ἡμιδιπλοίδιον.
Σπένδεται δοτικῇ.
θύεται ἢ θυμιᾷ ἢ φιλιοῦται.
Σπένδομαι δοτικῇ.
θύομαι ἢ θεῷ ἀνατίθεμαι.
καὶ Σπένδοντας θύοντας προσφέροντας.
παρὰ τὴν σπονδὴν καὶ τὸ φιλιοῦσθαι.
οὕτως γὰρ ἐκάλουν τὰς ἐπὶ τῶν πολεμίων συμβάσεις καὶ σπονδὰς ἐνόρκους.
Σπερμαίνειν γεννᾶν.
Σπερμολόγος εὐρυλόγος ἀκριτόμυθος καὶ ὁ τὰ σπέρματα συλλέγων.
Σπερμολόγος λέγεται μικρὸν ὀρνιθάριον κολοιῶδες σπερμολόγος ὠνομασμένον ἔοικε δὲ ἀπὸ τοῦ τὰ σπέρματα ἀναλέγειν.
λέγεται οὖν ἀπὸ τούτου ὁ εὐτελὴς καὶ εὐκαταφρόνητος ἄνθρωπος καὶ ἴσως ἀπὸ τῶν ἀλλοτρίων διαζῶν σπερμολόγος.
Σπέρχις καὶ Βοῦλις ἄνδρες Ἀθηναῖοι αὐθαίρετοι ἐς Πέρσας ἦλθον δίκην δώσοντες Ξέρξῃ τῷ Περσῶν βασιλεῖ ὑπὲρ τῶν κηρύκων τῶν ὑπ' αὐτοῦ πεμφθέντων καὶ καταχωσθέντων παρὰ τῶν Ἀθηναίων.
Σπερχθείς παρὰ Ἡροδότῳ ἀντὶ τοῦ ταραχθείς θυμωθείς.
Σπερχόμενος ἐπειγόμενος.
Σπεύδειν παρ' Ὁμήρῳ οὐκ ἐπὶ τοῦ ταχύνειν ἀλλ' ἐπὶ τοῦ ἐνεργεῖν καὶ κακοπαθεῖν.
καὶ παροιμία σπεύδειν ἀπὸ ῥυτῆρος.
ἀπὸ ὑποδήματος.
ἀντὶ τοῦ ὡς ἔχει σχήματος.
ἀπὸ τῆς βλάστης.
Σοφοκλῆς οὐκοῦν τις ὡς τάχιστα προσπόλων μολών.
πάντα δ' ἀναγκάσει λεὼν ἄνιππον ἱππότην τε θυμάτων ἄπο σπεύδειν ἀπὸ ῥυτῆρος.
Σπεύσιππος Εὐρυμέδοντος ἀδελφιδοῦς Πλάτωνος τοῦ φιλοσόφου ἀπὸ Ποτώνης τῆς αὐτοῦ ἀδελφῆς ἀκουστὴς αὐτοῦ Πλάτωνος καὶ διάδοχος γενόμενος τῆς Ἀκαδημίας ἐπὶ τῆς ρηʹ Ὀλυμπιάδος.
συνέγραψε πλεῖστα καὶ μάλιστα φιλόσοφα.
αὐστηρὸς τὴν γνώμην καὶ εἰς ἄκρον ὀξύθυμος.
Σπεῖος σπέος σπήλαιον.
Σπειώ ὄνομα κύριον.
Σπειράω σπειρῶ.
ἐξ οὗ καὶ συνεσπειραμένος καὶ σπειρώμενος τοῖς ῥακίοις.
Σπεῖραι πλήθη στρατευμάτων φάλαγγες νούμερα λεγεών.
Σπεῖραι καὶ αἱ συστροφαὶ τοῦ σχοινίου.
καὶ παροιμία Ἐπὶ σπείρᾳ σχοινίον τὸ ἀναγκαιότατον.
Σπεῖραι καὶ οἱ ὁλκοὶ τοῦ ὄφεως.
καὶ Αἰλιανός ὁ δὲ δράκων ταῖς σπείραις τοὺς νεκροὺς συναγαγὼν ἐφύλαττεν ἀπαθεῖς ὡς ἂν μήτε τι τῶν χερσαίων μήτε μὴν τῶν πτηνῶν ἐπὶ λύμῃ προσέλθοι.
ἀντὶ τοῦ τοῖς ὁλκοῖς.
καὶ Σπειρηδόν παραπεπλεγμένως.
καὶ Σπείρημα τὸ τοῦ ὄφεως εἴλιγμα.
Σπείρου ἱματίου ῥάκους.
ἡ εὐθεῖα τὸ σπεῖρον.
Σπείσασθαι φιλίαν καὶ εἰρήνην θέσθαι.
ἐθέλειν Πάρθοις ὑπὲρ εἰρήνης σπείσασθαι.
Σπήλυγγες σπήλαια κοιλώματα.
ἐν Ἐπιγράμμασι σπήλυγγες Νυμφῶν εὐπίδακες αἳ τόσον ὕδωρ εἴβουσαι.
Σπήλυγξ σπήλαιον.
Βάβριος κοιάσω σπήλυγγος οἷά τις νούσῳ κάμνων ἐβέβλητ' οὐκ ἀληθὲς ἀσθμαίνων.
Σπήλυγξ σπήλυγγας ῥαγάς.
Σπιθαμή τροπικῶς ἐπὶ τοῦ θεοῦ ὁ προφητικὸς λόγος ὠνόμασεν ὅτι συνέχει τὴν κτίσιν καὶ περιδεδραγμένος αὐτῆς εἰς τάξιν ἅπαντα καὶ διακόσμησιν ἄγει καὶ ὄρεσιν ἰσορροπίαν καὶ μέτρα πᾶσι τοῖς ἐν τῷ κόσμῳ τὴν οἰκείαν τάξιν ἀποκληρώσας.
ὁ τὸν οὐρανὸν ὅλον μικρῷ μέρει τῆς ὅλης αὐτοῦ δυνάμεως περιέχων ἣν σπιθαμὴν τροπικῶς ὁ λόγος ὠνόμασε.
Σπιθαμή τοῦ βίου τὸ ἐλάχιστον.
Σπιλάδες αἱ ἐν ὕδατι κοῖλαι πέτραι ὡς Ἀπίων.
Ἡλιόδωρος δὲ τὰς παραθαλασσίας πέτρας καὶ ἐπειλημμένας ὑπὸ τῶν κυμάτων.
καὶ Σπιλάζων.
ἐπὶ ταύτην τὴν πόλιν οἷα διᾴττοντες οἱ βάρβαροι κατεσπίλαζον.
Σπίλος μιασμός ῥύπος.
Σπίνθαρος Ἡρακλεώτης.
ἦν δὲ τραγῳδίας ποιητής.
δράματα δὲ αὐτοῦ ἐστι ταῦτα Περικαιόμενος Ἡρακλῆς Σεμέλη κεραυνουμένη.
Σπίνθαρος οὗτος κωμῳδεῖται ὡς βάρβαρος καὶ Φρύξ.
Σπίνος εἶδος στρουθοῦ.
Σπίτταλος ἰατρὸς παρὰ Ἀθηναίοις δόκιμος.
Ἀριστοφάνης ἄπελθε πρὸς τοῦ Σπιττάλου.
σὺ δ' ἀλλά μοι σταλαγμὸν εἰρήνης ἔνσταξον τουτονί.
τουτέστι χαλκοῦν ἢ ἀργυροῦν οἵους ἔχουσιν οἱ ἰατροί.
Σπληδόνος ὄνομα πόλεως.
Σπλήν σπληνὸς κλίνεται.
Σπογγιά ὀξυτόνως Ἀττικοί.
Ἀριστοφάνης Βατράχοις ἀλλ' οἶσε πρὸς τὴν καρδίαν μου σπογγιάν.
καὶ αὖθις Ἀριστοφάνης σπογγίῳ βεβυσμένον.
ἢ ὅτι χύτραν ἔφερον ἐν ᾗ ἦν σπόγγος μέλιτος πεπληρωμένος.
σπόγγον ἔχειν καλάμων ψαίστορα ἀπὸ Κνιδίων.
φασὶ τὴν Ἀκκὼ μωρὰν οὖσαν σπόγγῳ πάτταλον κρούειν.
Σποδεῖν τύπτειν.
ὁμοθυμαδὸν σποδεῖν ἅπαντας τοὺς ἀλαζόνας δοκεῖ.
Ἀριστοφάνης Ὄρνισι.
Σποδός Βακχυλὶς ἡ Βάκχου κυλίκων σποδὸς ἔκ ποτε νούσῳ κεκλιμένη.
Σπολάς διφθέρα.
Σοφοκλῆς Αἴαντι Λοκρῷ καταστίκτου κυνὸς σπολὰς Λίβυσσα παρδαληφόρον δέρος.
οἱ δὲ ἐφαπτὸν δερμάτινον.
παρήχθη δὲ ἴσως ἐκ τοῦ ἐπιφέρεσθαι.
Ἀριστοφάνης οὗτος σὺ μέντοι σπολάδα καὶ χιτῶν' ἔχεις ἀπόδυθι καὶ δὸς τῷ ποιητῇ.
καὶ αὖθις ὃς ὑφαντοδόνητον ἔσθος οὐ πέπαται ἀκλεὴς δ' ἔβα σπολὰς ἄνευ χιτῶνος.
Σπονδεῖα ἀγγεῖα ἐν οἷς σπένδουσι.
Σπονδή οἴνου ἔκχυσις ἐπὶ τιμῇ δαιμόνων ἢ φιλίᾳ.
καὶ Σπονδῖτις.
ἐν Ἐπιγράμμασι καὶ σταγόνα σπονδῖτιν ἀεὶ θυέεσσιν ὀπηδόν.
Σπορά ἡ διανομή.
Σποράδα γῆς κονιορτόν ἢ χνοῦν γῆς.
Σποράδες νῆσοι ἃς ἔνιοι Κυκλάδας λέγουσιν αἱ ἐν τῷ Αἰγαίῳ.
εἰσὶ δὲ ιβʹ.
Σποράδην διεσπαρμένως ὧδε κἀκεῖσε.
Σποράκης ὄνομα κύριον.
Ἀρριανός Σποράκης μαθὼν τὸν στόλον βασιλέως ἐπὶ τὴν ἑαυτοῦ ἐπικράτειαν γενόμενον ἔφυγε.
τινὲς δὲ Σφωράκιος.
Σποργίλος ὃς ἦν κουρεύς.
καὶ ὁ Πλάτων φησί τὸ Σποργίλου κουρεῖον ἔχθιστον τέγος.
Σπόρος ὁ Νέρωνος ἐρώμενος ὃς καὶ Σαβίνα ἐκαλεῖτο οὐ μόνον διὰ τὴν ὁμοιότητα τῆς γυναικός ὅτι ἐξετέτμητο ἀλλ' ὅτι καὶ ἐγήματο αὐτῷ ὥσπερ κἀκείνη.
Σπόρτουλλα δῶρα ἐπὶ πάντων διδόμενα παρρησίᾳ.
οἶδας δέ ὅτι καὶ σπόρτουλλα ἡμῖν χρεωστεῖς ἀλλ' ὅμως τῶν πτωχῶν ἕνεκεν εἰς τοῦτό σοι διαλυόμεθα.
Σπουδάζω περὶ τὸν ἄνδρα Δημοσθένης κατὰ Μειδίου.
ἐπὶ δὲ τοῦ κατεπείγομαι Θεόπομπος ἐπιτομῇ τῶν Ἡροδότου.
ἐπὶ δὲ τοῦ βούλομαι ὁ αὐτὸς ἐν τῇ ἐπιτομῇ.
ἐπὶ δὲ τοῦ μὴ παιγνιωδῶς ἀλλ' ἐσπουδασμένως Πλάτων Πολιτείας γʹ.
ἐπὶ δὲ τοῦ λίαν θέλω Ἀπολλόδωρος Καρύστιος Ἀποκαρτεροῦσιν.
ἐπὶ δὲ τοῦ σεμνολογεῖν τὸ σπουδαιολογῆσαι Ξενοφῶν Συμποσίῳ.
τίνι σπεύδεις ἀντὶ τοῦ τίνι σπουδάζεις οὕτως καὶ Ἄλεξις.
καί τινα τῶν μακρῶν πλοίων ἐξαπέστειλε σπουδάζων τῷ στρατοπέδῳ τὰ πρὸς τὴν χρείαν.
Σπουδαρχιάσας ἐπιθυμήσας ἄρξαι σπουδάσας ἐπιμεληθεὶς τυχεῖν τῆς ἀρχῆς.
καὶ Σπουδαρχίδης σπουδάζων περὶ ἀρχῆς Αἰολέων δὲ ἴδιον τὰ ἐπίθετα πατρωνυμικῷ τύπῳ φράζειν οἷον στρατωνίδης μισθαρχίδης.
ὁ δὲ Κῦρος ἐσπουδαιολογεῖτο προσκαλῶν τοὺς φίλους.
Σπουδαῖος σοφός.
ἐνάρετος εὐδόκιμος ὁ ἀντιδιαστελλόμενος τῷ φαύλῳ.
ὡς δὲ ἔμαθεν ἱερὸν εἶναι τὸν χῶρον ἐκ τοῦ ἐν αὐτῇ σπουδαζομένου δαίμονος.
τουτέστι τιμωμένου.
πλούσιον μὲν ἀκούω σπουδαῖον δὲ οὐδὲν ὄντα.
Σπουδή ἡ περὶ τὰ καλὰ σύντονος ἀγωνία.
Ἰσίδωρος ἔφη τὴν μὲν ἐν φιλοσοφίᾳ σπουδὴν ἀνδρὶ νεωτέρῳ καὶ ἄρτι λόγων ἁπτομένῳ φιλοσόφων εἶναι πρεπωδεστέραν τὴν δὲ εὐσεβῆ προθυμίαν καὶ φιλόθεον προσήκειν μαλίστα τοῖς ἤδη προβεβηκόσι καὶ πόρρωθεν ἐλαύνουσι τοῦτο μὲν ἡλικίας τοῦτο δὲ φιλοσοφίας.
Σπουδῇ παρ' Ὁμήρῳ ἀντὶ τοῦ μόλις.
καὶ ὁμοίως ἡμῖν.
Σπώμενος συντριβόμενος.
Σπῶντες γενικῇ.
εἶτα ὑπέβρεχον θαμινὰ πίνοντες καὶ ἀκράτου σπῶντες.
καὶ Σπῶσι κατακόρως ἐμφοροῦνται.
οἱ δὲ ἄδην καὶ ἀπείρως σπῶσι τοῦ οἴνου καὶ ἀνατραπέντες ἔκειντο ὡς ἔτυχον ἕκαστοι.
Σπυρίδιον διακεκαυμένον λύχνῳ.
οἱ γὰρ πρεσβύτεροι διὰ τὸ μόλις βαδίζειν ἐν σπυρίδι ἔκρυπτον τὸν λύχνον ὥστε σῴζειν τὸ πῦρ.
Σπυρίδων Σπυρίδωνος ὄνομα κύριον.
μιᾶς τῶν ἐν Κύπρῳ πόλεων Τριμηθοῦντος ἐπίσκοπος ὃς δι' ἀτυφίαν πολλὴν ἐχόμενος τῆς ἐπισκοπῆς ἐποίμαινε καὶ τὰ πρόβατα καὶ μέσης νυκτὸς κλέπται ταῖς ἐπαύλεσι τῶν θρεμμάτων ἐπελθόντες λαθραίως ἀφαιρεῖσθαι τῶν θρεμμάτων ἐσπούδαζον οἱ δὲ ἀοράτῳ δυνάμει παρὰ ταῖς ἐπαύλεσιν ἐδέδεντο.
ὄρθρος τε ἦν καὶ παρῆκεν ἐπὶ τὰ ποίμνια.
ὡς δὲ εἶδε συνδεδεμένους καὶ ἔγνω τὸ γεγονός λύει τοὺς κλέπτας πολλά τε παραινέσας ἐκ δικαίων πόνων μὴ μὴν ἐξ ἀδίκων λαμβάνειν κριόν τε αὐτοῖς χαρισάμενος ἀπέλυσε χαριέντως ἐπιφθεγξάμενος ἵνα μή φησί μάτην ἠγρυπνηκότες φανῆτε.
καὶ ἄλλα δὲ πάμπολλα θαύματα εἰργάσατο ὃς καὶ παρῆν ἐν τῇ συνόδῳ τῇ ἐν Νικαίᾳ.
Στάγειρα ὄνομα τόπου.
καὶ Γάδειρα καὶ Τόπειρα Ἄβδηρα δέ καὶ Φάληρα καὶ Κύθηρα.
Σταγείριος ὄνομα κύριον.
Σταγειρίτης ὁ Ἀριστοτέλης ἀπὸ τόπου κληθείς.
Πισίδης ποίους στρατηγοὺς ἢ Σταγειρίτας ἔχων ἐπῆλθες εἰς γῆν εὐτυχούντων βαρβάρων.
διόλου τὸν Σταγειρίτην καταπιὼν εἴη μᾶλλον ἢ ὁ ῥήτωρ ὁ Παιανιεὺς τὸν Ὀλώρου.
τουτέστιν ὁ Δημοσθένης τὸν Θουκυδίδην.
Σταγόνος ῥανίδος ὕδατος.
Στάδιον ὁ τόπος τοῦ ἀγῶνος.
καὶ μέρος τι τοῦ λεγομένου μιλίου ἑπτὰ γὰρ ἥμισυ στάδια ποιοῦσι μίλιον.
λέγεται στάδιον καὶ ἁπλῶς τὸ ἵστασθαι καὶ ἀκινητίζειν.
Δίων ἐν λθʹ Ῥωμαϊκῶν τῷ δὲ δὴ σταδίῳ τῶν σκαφῶν προδιδόμενοι δεινῶς ἤσχαλλον.
ἀντὶ τοῦ τῇ στάσει καὶ ἀκινησίᾳ τῶν σκαφῶν προδιδόμενοι σφόδρα ἠνιῶντο.
καὶ Στάδιος χιτών ὁ ποδήρης ὁ τέλειος παρὰ Καλλιμάχῳ ἐν Ἑκάλῃ.
καὶ Ἀριστοφάνης δέομαι ὑμῶν τουτὶ πάνυ μικρόν εἶναί με τῶν Ἑλλήνων ἑκατὸν σταδίοισιν ἄριστον.
καὶ Σταδίᾳ μάχη.
οὐδενὸς δὲ αὐτὸν ἐν σταδίᾳ μάχῃ ὑφισταμένου.
ὅτι τὰ ἑπτὰ ἥμισυ στάδια ποιοῦσι μίλιον ἕν τὰ δὲ δέκα μίλια ἔχουσι στάδια πʹ.
ἄλλως ὅτι τὸ στάδιον ἔχει πόδας χʹ τὸ δὲ μίλιον πόδας ͵δσʹ τὸ δὲ πλέθρον πόδας ρʹ ἡ ἄρουρα πόδας νʹ ὁ ποῦς δακτύλους ιϚʹ ὁ πῆχυς πόδα αʹ ἥμισυν.
ἐν Ἐπιγράμμασι ἐν σταδίοις Ἰσθμοθήκην Νεμέᾳ.
ὅτι Φιλιππίδης ὁ ἡμερόδρομος ͵αʹ καὶ φʹ στάδια ἤνυσε διὰ μιᾶς νυκτός.
καὶ ζήτει ἐν τῷ Ἱππίας.
Σταθερόν ὀξύ ἰσχυρόν θερμόν στάσιμον τὸ διὰ τὴν ὀξύτητα τῆς κινήσεως ἑστάναι δοκοῦν.
Πλάτων ἐν Φαίδρῳ μήπως ὦ Σώκρατες πρὶν ἂν τὸ καῦμα παρέλθῃ.
οὐχ ὁρᾷς ὡς σχεδὸν ἤδη μεσημβρία ἵσταται ἡ δὴ καλουμένη σταθερά δύναται μέντοι καὶ θερμοτάτη εἶναι ἡ σταθερά ὀξεῖα οὖσα καὶ γὰρ τὸν ἥλιον ὅταν μᾶλλον ἐκκαῇ ὀξὺν εἰώθασι λέγειν.
σημαίνοι δ' ἂν καὶ τὸ στάσιμον τῷ μέσον τι εἶναι τῆς ἡμέρας καὶ μηδ' ἐφ' ἕτερον κλίνειν.
καὶ Κρατῖνος δ' ἐν Σερίφοις ἐπὶ τοῦ ὀξέος ἢ ἰσχυροῦ οὕτω σταθερὸς τοῖς λωποδύταις ὁ πόρος πεινῶσι παφλάζει.
Ἀντίμαχος θέρεος σταθεροῖο.
τινὲς καὶ ἐπὶ τοῦ στασίμου ὡς Αἰσχύλος ἐν Ψυχαγωγοῖς σταθεροῦ χεύματος.
καὶ Ἀριστοφάνης ἐν Προαγῶνι σταθερὰ δὲ κάλυξ νεαρᾶς ἥβης.
σημαίνει καὶ τὸ μόνιμον.
Ἰώσηπος καὶ σταθερὰν τὴν ἡλικίαν μετ' ἐμπειρίας ὁρῶν προβάλλεται στρατηγόν.
καὶ Εὐνάπιος ὁ δὲ πόλεμος τῇ τοῦ βασιλέως ὀξύτητι καὶ προνοίᾳ κατηνέχθη ἐπὶ τὸ σταθερόν τε καὶ ἀσφαλέστερον.
τουτέστιν ἰσχυρόν βέβαιον.
ὅτι Σταθερὸς ἀπὸ τοῦ σταθῆναι ἀπὸ δὲ τούτου σταθερός καὶ σαθρὸς κατὰ ἀντίφρασιν.
ἢ ἀπὸ τοῦ σείεσθαι ῥᾳδίως ἢ ἀπὸ τοῦ σείεσθαι τὰ ἄρθρα.
Στάθευε ὄπτα.
Ἀριστοφάνης τὰς σηπίας στάθευε.
Σταθήσεται ἵνα ἐπὶ στόματος δύο μαρτύρων ἢ τριῶν σταθήσεται πᾶν ῥῆμα.
ἐκ τοῦ Εὐαγγελίου.
Σταθμά οἱ δὲ ὡμολόγησαν ἀργυρίου σταθμὰ δισχίλια δώσειν.
Σταθμᾶσθαι δοκιμάζειν.
οὐ ῥήμασιν ἀλλ' ἔργοις ἀεὶ εἰώθασι τὴν ἐς ἀλλήλους σταθμᾶσθαι στοργὴν οἱ ἄνθρωποι.
Σταθμεύσας ἐπὶ τοῦ ῥεύματος βραχὺ φρούριον ἐκ διαστήματος ἐς ἐφεδρείαν δύο χιλιαρχίας ἔταξεν ἀντὶ τοῦ στρατεύσας.
Στάθμη τὸ σπαρτίον.
στάθμην ἰθυτενῆ μολιβαχθέα.
ὡς οὐκ ἂν εὑρόντες ἄνδρα φιλίας ἐν τῇ τῶν Φαλίσκων στάθμῃ δοκιμώτατον.
Σταθμησάμενος δοκιμάσας.
Ἡρόδοτος σταθμησάμενος γάρ ὅκως ἐλελεύσεταί οἱ τὸ λοιπὸν τοῦ ποδός ἀπέταμε τὸν ταρσὸν ἑωϋτοῦ.
Σταθμητόν μετρητόν.
Ἀρριανός ἦν δὲ καὶ καμήλων οὐ σταθμητόν τι πλῆθος.
καὶ αὖθις πέτραι τε οὐ σταθμηταὶ τὸ μέγεθος ἀπὸ κεραιῶν μετέωροι αἰωρούμεναι πρὸς τοὺς ὑπιέναι ὁρμῶντας τὸ τεῖχος ἐβάλλοντο.
Στάθμια καὶ σταθμά διχῶς λέγονται.
εἰσὶ δὲ τὰ ἐμβαλλόμενα ταῖς πλάστιγξι τοῦ ζυγοῦ.
Σταθμίζω αἰτιατικῇ.
ἐπὶ ἐνεστῶτος μόνου.
Ἐστάθμησα δέ.
Σταθμός τὸ πανδοκεῖον.
καὶ Σταθμοῦχος ὁ πανδοκεύς.
καὶ Ναζιανζός σταθμὸς Καππαδοκίας.
Σταθμός στρατιωτικὴ κατάλυσις.
Σταθμοὶ καὶ αἱ καταλύσεις καὶ τὰ καταγώγια τῶν ἀγγελιαφόρων ἀπὸ πόλεως εἰς πόλιν.
Σταθμώμενον αἰτιατικῇ.
Σταθμῶν τῶν παραστάδων τῆς θύρας.
Στακτή εἶδος ἀρώματος.
Πολύβιος κυρωθείσης δὲ τῆς ἐλευθερίας τοῖς Γερραίοις ἐστεφάνωσαν παραχρῆμα τὸν Ἀντίοχον τὸν βασιλέα πεντακοσίοις ἀργυρίου ταλάντοις χιλίοις δὲ λιβανωτοῦ καὶ διακοσίοις τῆς λεγομένης στακτῆς.
καὶ ἐποίει τὸν πλοῦν ἐπὶ Τύλον τὴν νῆσον καὶ ἐποίει τὸν ἀπόπλουν ἐπὶ Σελευκείας.
ἦσαν δὲ τὰ ἀρώματα ἐν τῇ ἐρυθρᾷ θαλάσσῃ.
Στακτὴ καὶ κασία ἡ ἀπὸ τοῦ πάθους εὐωδία.
Στακτοῖς τοῖς ὑγροῖς καὶ δοκίμοις πρὸς ἀντιδιαστολὴν τῶν ξηρῶν.
Ἀριστοφάνης Πλούτῳ οὔτε μύροισι μυρίσαι στακτοῖς ὁπόταν νύμφην ἀγάγησθον.
Σταλάζω αἰτιατικῇ.
Σταλέντος παυσαμένου.
σταλέντος δὲ τοῦ αἵματος τὰ οἰκεῖα αὖθις διαπράττεσθαι τῶν βασιλέων.
Στάλικας πασσάλους.
ἔμπαλιν ἰθυτόνων Δᾶμις ἀπὸ σταλίκων.
ἐν Ἐπιγράμμασιν.
ἡ εὐθεῖα στάλιξ.
Σταμίνεσσι τοῖς ἐπιμήκεσι ξύλοις.
Στάσεις τὰ ἀναχώματα τῶν ποταμῶν.
καὶ τῆς στάσεως παρασύρων ἐφόρει τὰς δρῦς καὶ τὰς πλατάνους προθελύμνους.
Στάσις ἐπὶ πνοῆς βιαίου ἀνέμου.
γίνεταί τις ἀνέμου στάσις ἔχουσα τηλικαύτην φοράν ὥστε τὰς στοὰς σαλεύειν.
Στάσις ὁ ἐμφύλιος πόλεμος δὲ ὁ τῶν ἀλλοτρίων.
στασιώτου ἑκάτερος προαιροῦνται.
Στασιῶται δὲ οἱ στάσεις ἐγείροντες.
καὶ Στασιώτης Ἀντιφῶν ἐν τῷ Περὶ τῆς μεταστάσεως περὶ τοίνυν ὧν Ἀπόληξις κατηγόρηκεν ὁ στασιώτης ἦν ἐγὼ καὶ ὁ πάππος ὁ ἐμός.
ἔοικεν ἰδίως νῦν ὁ ῥήτωρ ἐπὶ τοῦ δορυφόρου κεχρῆσθαι τῷ ὀνόματι.
ἐν γοῦν τοῖς ἑξῆς φησιν ὅτι οὐκ ἂν τοὺς μὲν τυραννοῦντας ἠδυνήθησαν οἱ πρόγονοι καλέσαι τοὺς δὲ δορυφόρους ἠδυνάτησαν.
Στάσιμον εἶδος μέλους ὅπερ ἱστάμενοι ᾖδον οἱ χορευταί.
ἢ Στάσιμον τὸ ταραχῶδες.
καὶ Στάσιμος ὄνομα κύριον.
Στατήρ τὸ ἐκ χρυσοῦ νόμισμα.
τῶν βαλαντίων ἡ συνωρίς τὸ μὲν εἶχεν ὀβολοὺς ἐκ χαλκοῦ τὸ δὲ στατῆρας χρυσίου τῶν Εὐμήλου ἵππων πολὺ μᾶλλον ἀλλήλοις ἐοικότα.
Στατήρ τετράγραμμον νόμισμα καὶ τὸ ἑξάγιον καὶ τὸ ζύγιον.
ἢ εἶδος νομίσματος.
Ἀριστοφάνης Πλούτῳ στατῆρσι δ' ἀρτιάζομεν.
τουτέστι νομίσμασι παίζομεν ἄρτια ἢ περιττά.
ὁρᾶτε μέν με δεόμενον σωτηρίας τετραστατήρου.
Σταυρός ἐπὶ τὸ Βόρειον τοῦ Φόρου μέρος σταυρὸς ἵστατο ὡς εἶδεν αὐτὸν Κωνσταντῖνος ἐν τῷ οὐρανῷ χρυσέμπλαστος ἐν τοῖς ἀκρωτηριακοῖς στρογγύλοις μήλοις ἔνθα καὶ αὐτὸς καὶ οἱ υἱοὶ αὐτοῦ καθορῶντο χρυσέμβαφοι.
Σταυροί τὰ ὀρθὰ πεπηγότα ξύλα.
ὅτι ἐπὶ Θεοδοσίου τοῦ μεγάλου βασιλέως καθαιρομένων τῶν Ἑλληνικῶν ἱερῶν εὑρέθησαν ἐν τῷ τοῦ Σαράπιδος νεῷ ἱερογλυφικὰ γράμματα σταυρῶν ἔχοντα τύπους ἅπερ θεασάμενοι οἱ ἐξ Ἑλλήνων χριστιανίσαντες ἔφασαν σημαίνειν τὸν σταυρὸν παρὰ τοῖς ἱερογλυφικὰ γινώσκουσι γράμματα ζωὴν ἐπερχομένην.
Σταφυλή παρὰ τὸ σήπω σαπυλὴ καὶ σταφυλή.
πεπανθείσης γὰρ τῆς ἀμπέλου τότε καὶ ἡ σταφυλὴ γίνεται.
καὶ Σταφυλοβολεῖον τὸ καλούμενον πατητήριον.
λύσις ὀνείρου βότρυς κατέσθειν ὀμβρικὴν δηλοῖ κλύσιν.
Σταχάνη ἡ τρυτάνη.
παρὰ τὴν στάσιν.
καὶ παροιμία Δικαιότερος σταχάνης.
Σταῖς ἡ ζύμη.
τρία εἰσὶν εἰς αις παῖς ἀρσενικόν δαῖς θηλυκόν σταῖς οὐδέτερον.
Σταιτίτης εἶδος ἄρτου.
Στέαρ παρὰ τῷ Δαβὶδ εὔνοια καὶ φιλαδελφία.
τὸ στέαρ αὐτῶν συνέκλεισαν τὸ στόμα αὐτῶν ἐλάλησεν ὑπερηφανίαν.
Στέαρ παρὰ τῇ θείᾳ γραφῇ ἡ εὐπάθεια καὶ ἡ εὐκληρία λέγεται.
ἐξελεύσεται ὡς ἐκ στέατος ἡ ἀδικία αὐτοῦ.
ἀντὶ τοῦ μετὰ πάσης ἀδείας τὴν ἀδικίαν τολμῶσι.
Στέαρ πυροῦ ὁ κάλλιστος σῖτος καὶ ἄρτος.
Στέατα ἄλευρα.
καὶ Εὐνάπιος ὁ δὲ φέρων γράμματα ἐν χαλκῷ στέατι περιπεπλασμένα καθεὶς ἐν πήρᾳ ἐπιθείς τε καὶ ἄλλους ἄρτους ὁμοίους ὡς μή τινα γνῶναι τὸ ἀπόρρητον.
Στεγανὰ πλοῖα στερεά.
Στεγανόν πυκνόν σφιγκτόν.
καὶ Διόδωρος οἱ δὲ Ῥωμαῖοι στεγανὰ ποιήσαντες παρεχείμαζον.
καὶ παροιμία Βάκχης τρόπον.
ἐπὶ τῶν στεγανῶν καὶ σιωπηλῶν αἱ γὰρ Βάκχαι ἐσίγων.
Στεγανόποδα στεγανόποδα ζῷα λέγεται καὶ πλατυώνυχα κύκνος χήν πελεκὰν καὶ τὸ τῶν νηττῶν πᾶν γένος οἷς συμβέβηκε φιλύδροις εἶναι.
Στεγανώτερον στερεώτερον πεπυκνωμένον συνεχέστερον.
ἐν Ἐπιγράμμασι ἀλλά τι καὶ φρονέοις στεγανώτερον.
οἱ δὲ τοὺς ἀσκοὺς κεντήσαντες ὁμίχλῃ στεγανωτάτῃ συνεσκίασαν τὸν ἀέρα τῇ αἰθάλῃ.
καὶ Αἰλιανός ὁ δὲ ἔλεγε στεγανωτάτους εἶναι τοὺς βουλευτὰς καὶ φυλάττειν τὰ τῆς σκέψεως ἀπόρρητα.
Στέγει καρτερεῖ ὑπομένει.
τὸν καυστικὸν δὲ τοῦτον ἥλιον στέγει ἱδρῶτι θερμῷ πανταχοῦ βεβρεγμένος.
καὶ Στεγόμενα κρυπτόμενα.
καὶ Στεγόντων ἀνεχόντων βασταζόντων.
Ἰώσηπος οἶκος ἦν δύο κιόνων στεγόντων αὐτοῦ τὸν ὄροφον.
καὶ Ἀριστοφάνης ὡς εὖ κατηρέψασθε καὶ νουβυστικῶς κεράμῳ τὸ νῶτον ὥστε τὰς πλευρὰς στέγειν.
καὶ αὖθις πάτερ Οἰδίπους πύργοι μέν οἳ πόλιν στέγουσιν ὡς ἀπ' ὀμμάτων πρόσω.
τουτέστιν ὡς ἄν τις τὰ ὄμματα πρόσω ἔχων.
Στεγναί στερεαί.
Στέγω αἰτιατικῇ.
Στελγίδες καὶ καταμάγια τὰ εἰς τὸ λούεσθαι χρειώδη.
καὶ ξύστραι καὶ λέκυθος καὶ ξυστροφύλαξ εἴδη λουτροῖς ἐπιτήδεια.
Στελεόν τὸ τοῦ πελέκεως ξύλον.
εἰ μὴ γὰρ ὑμεῖς στελεὰ πάντα τίκτητε οὐκ ἂν γεωργὸς πέλεκυν ἐν δόμοις εἶχε.
Βάβριος φησὶν ὁ μυθογράφος.
Στέλεχος εἰ μὲν ὁ κορμός ἤγουν ἡ ῥίζα παρὰ τὸ τέλος ἔχειν ἢ παρὰ τὸ στερεόν εἰ δὲ οἱ ἄνω τῆς κορυφῆς κλάδοι παρὰ τὸ εἰς τέλος ἔχεσθαι.
Στελίχων ὄνομα κύριον.
ὃς σὺν Ῥουφίνῳ ἐπὶ Ἀρκαδίου καὶ Ὁνωρίου ἄμφω τὰ πάντα συνήρπαζον.
Στέμμα στεφάνη πλήρωμα.
Στέμφυλον τὸ ἔκδυμα τῆς σταφυλῆς ἢ τῶν ἐλαῶν οἷς ἀντὶ ὄψων ἐχρῶντο.
Στενά μοι πάντοθεν.
ζήτει ἐν τῷ Δαυίδ.
Στένει στενάζει.
Στενοκωκύτους τρίχας ἐφ' αἷς στενάζει τιλλόμενος.
Ἀριστοφάνης ἐκκοκκιῶ σου τὰς στενοκωκύτους τρίχας.
ἐκκοκκιῶ δὲ ἐκτιλῶ ἀνασπάσω.
Στενολεσχεῖν περὶ καπνοῦ τὸ λεπτολογεῖν στενὸς γὰρ καὶ ἀμενηνὸς ὁ καπνός.
παρὰ δὲ τὸ στενὸν εἴληπται τὸ στενολεσχεῖν.
Στενολέσχης λεπτολόγος.
καὶ Στενολεσχία τὸ αὐτό.
Στενόχωρος ὁ ἐστενωμένος τόπος.
Στενωπός στενορύμη διόδων.
καὶ Στενωπεῖον.
Στεντόρειος φωνή ἡ τοῦ Στέντορος.
Στερρὰ καὶ Στερεά ἡ ἰσχυρά.
Στέργηθρος ὁ πόθος.
Στέργω δοτικῇ.
ἐκεῖνος οἶμαι δυνάμει στέργειν ἠναγκάζετο τούτοις.
αἰτιατικῇ δέ ὁ μὲν στέργει τὴν κάτω χώραν.
καί στέργειν μὲν ἡμᾶς ὡς ἀκίνδυνον φόβῳ.
Στερέμνιον στερεόν ἰσχυρόν.
Στερίφη στείρα μὴ τεκοῦσα.
καὶ Στεριφοποιοῦντες ἀντὶ τοῦ στερεοῦντες.
Στέριφος στεῖρος καὶ ἄγονος.
παρὰ τὸ στερεὰν ἔχειν τὴν ὑστέραν.
αὐτὸς δὲ διὰ τοῦ ἕλους ᾗ στεριφότατός τε ἦν καὶ ἥκιστα ἀπὸ τῶν ἐναντίων ἑωρᾶτο ὑπερέβη.
καὶ Θουκυδίδης τὰς πρώρας τῶν νεῶν ξυντεμόντες ἐς ἔλασσον στεριφοτέρας ἐποίησαν.
ἀντὶ τοῦ στερεωτέρας.
Στερίφοις στερεοῖς ἢ πικροῖς.
εἰ δέ τι ὑπεράγαν ἦν τελματῶδες τοῦτο βαθείαις τάφροις στέριφον πάντῃ ἐπεδείκνυτο.
καὶ Στεριφοποιῶ τὸ ἰσχυροποιῶ.
καὶ Στεριφόπεπλος ὁ μικρὸς πέπλος.
Στερκτέον ἂν μὴ παρῇ κρέα ταρίχῃ στερκτέον.
ζήτει ἐν τῷ ταρίχη.
Στέρνα χθονὸς καὶ νῶτα χθονός τὰ πεδιώδη καὶ εὐρέα καθάπερ αὖ πάλιν αὐχένας τὰ στενά.
Σοφοκλῆς στερνούχου χθονός.
ἀντὶ τοῦ γῆς ἐπιπέδου.
Στερνοτύπτης ὁ τὸ στῆθος τύπτων.
καὶ στερνοτυπτόμενος.
Στέρνοις στήθεσι.
τόν τε περὶ στέρνοις κόσμον ὀδοντοφόρον.
Στέρξω ὑπομενῶ.
Σοφοκλῆς τούτους ἐγὼ τοὺς ἄνδρας οὐ στέρξω ποτέ ἀλλ' ἡ πετραία Σκῦρος ἐξαρκοῦσά μοι ἔσται τολοιπόν ὥστε τέρπεσθαι μόνῳ.
Πολύβιος νῦν δὲ  τὰ παρόντα στέργωμεν.
Στερρὸν ἀντικνήμιον φησὶν Ἀριστοφάνης περὶ Λακρατίδου.
τὸ σκληρὸν καὶ γεγηρακὸς καὶ αὖον ὥσπερ κατὰ ἀντίθεσιν ἐπὶ τῶν ἀκμαζόντων τὸ χλωρόν.
Θεόκριτος γόνυ χλωρόν.
ἀντὶ τοῦ ἀκμαῖον καὶ νέον.
ἀπὸ μεταφορᾶς τῶν καλάμων οἳ ὄντες μὲν χλωροὶ ἁπαλοί εἰσι ξηραινόμενοι δὲ ἰσχυροὶ γίνονται.
εὐφήμως οὖν εἶπε στερρόν ἀντὶ τοῦ ξηρόν.
Στερόπη ὄνομα κύριον.
Στεροπή ἀστραπή λαμπηδών.
λαμπρᾶς γὰρ ἄτερ στεροπᾶς ἀΐξας ὀξὺς νότος ὣς λήγει καὶ νῦν φρόνιμος νέον ἄλγος ἔχει.
ἀντὶ τοῦ οὐ κατέχει αὐτὸν ἡ μανία ἀλλὰ λήγει ὡς ὀξὺς νότος ταχέως λήγει.
ὡς γινομένων τινῶν σημείων ἐπὶ τοῖς πνεύμασιν ὥστε παρατείνειν αὐτὰ ἢ ταχέως πεπαῦσθαι.
ὡς ἐν τῇ κωμῳδίᾳ ἀλλ' ἐπέσχε ταχέως δειλινὸς γὰρ ἤρξατο ἀλγεῖν.
Στερρός στερεός ἰσχυρός.
Στεροῦμαι γενικῇ.
Στερῶ δὲ αἰτιατικῇ.
Στέρφος δέρμα σκέπασμα.
καὶ στερφόπεπλος γὰρ ὁ Ἡρακλῆς.
καὶ ἐν Ἐπιγράμμασι πήρην κἀδέψητον ἀπεσκληρυμμένον αἰγὸς στέρφος.
Στεφάνη ὁ στέφανος.
σημαίνει καὶ ὄρους ἐξοχή.
Στεφάνη πόλις.
Στεφανηφόρος Ἀντιφῶν ἐν τῷ πρὸς Νικοκλέα.
Στεφανηφόρου ἡρῷον ὡς ἔοικεν ἦν ἐν ταῖς Ἀθήναις.
εἴη δ' ἂν ὁ Στεφανηφόρος ἤτοι τῶν Ἡρακλέους υἱέων εἷς τῶν γενομένων ἐκ τῶν Θεστίου θυγατέρων ἢ μήποτε τοῦ ἀστικοῦ Στεφανηφόρου τὸ ἡρῷον ἦν ὥς φησιν Ἑλλάνικος ἐν βʹ Ἀτθίδος.
Στεφανικὸν τέλεσμα παρὰ Ῥοδίοις οὕτως ἐκαλεῖτο ἐπειδὴ αὐτόνομοι ἦσαν οἱ Ῥόδιοι βραχὺ δέ τι μέρος Ῥωμαίοις ἐπὶ τιμῇ πέμποντες ἐτήσιον ὡς οὐ φόρον ἡγεμόσι μᾶλλον ἢ στέφανον φίλοις διδόντες.
τοῦτο καὶ Ἑλληνογαλάταις τοῖς Ἀγκυρανοῖς ἐπιχωριάζει τὸ λόγιον.
στεφανικὸν γὰρ λέγουσι πᾶν τὸ ἐν χάριτος λόγῳ διδόμενον.
Στέφανος Ἀριστοφάνης φέρε παῖ στέφανον κατὰ χειρῶν ὕδωρ φερέτω τις.
τὸ γὰρ παλαιὸν τοῖς εὐωχουμένοις περιέκειντο στέφανοι καταψύχοντες τὸ κρανίον ἀπὸ τῆς τοῦ οἴνου θέρμης.
Στεφανοπώλης ὁ τοὺς στεφάνους πωλῶν.
Στεφανῶν τοὺς νενικηκότας αἰτιατικῇ.
ἀντὶ τοῦ τιμῶν.
ὡς Δημοσθένης.
καὶ γὰρ Λυκοῦργός φησιν ἀλλὰ μὴν καὶ Καλλισθένην ἑκατὸν μναῖς ἐστεφανώσατε.
Στεφανωσάμενος καλάμῳ λιτὸς γὰρ καὶ ἀπερίεργος ὁ τοιοῦτος στέφανος.
ἦν δὲ τῶν Διοσκούρων ἴδιον στεφανοῦσθαι καλάμῳ.
Στεφάνωσις ἐπὶ οἰκοδομῆς οἴκου.
Στέφος καὶ Στέφη.
καὶ Αἴθρια στέφη τὰ ἐξ Ὑπερβορέων κομιζόμενα ὡς ἀεὶ ἐν ὑπαίθρῳ τιθέμενα.
Στείβοντες πατοῦντες.
Στειλάμενοι στείλαντες.
καὶ Στείλασθαι ἀντὶ τοῦ κρύψαι.
ὀλίγοι δέ τινες δεδιότες μήποτ' οὐ δυνάμενοι στείλασθαι καταφανεῖς γένωνται ἀνέφερον τὸ χρυσίον.
καὶ αὖθις ὁ δὲ Περσεὺς ἐβουλεύετο μὲν στέλλεσθαι τὸ γεγονός οὐ μὴν ἐδύνατό γε κρύπτειν τὸ γεγονός.
Στειλάμενος εὐσταλῶς ἐπελθών.
Στείλασθαι ὁδεῦσαι πλεῦσαι.
Στειλειός τὸ τῆς ἀξίνης ξύλον.
τί γὰρ σθένος ἔσκε σιδήρῳ ὑμείων εἰ μή οἱ ἐνὶ στειλειὸν ἀρήρει Στείρα ἡ ἄτεκνος καὶ ἡ τρόπις τοῦ πλοίου.
Ὅμηρος ἀμφὶ δὲ κῦμα στείρῃ πορφύρεον μεγάλ' ἴαχε.
καὶ Στειριεύς ὁ στεῖρος.
καὶ Στείριον ὄνομα ποταμοῦ.
καὶ Στειριεύς δῆμος τῆς Πανδιονίδος ἧς ὁ δημότης Στειριεύς οἷον Στειριεὺς τῶν δήμων.
Στείχειν πορεύεσθαι.
καὶ Στείχοντες πορευόμενοι.
λόγος δ' ὃς ἐμπέπτωκεν ἀρτίως ἐμοὶ στείχοντι δεῦρο συμβαλοῦ γνώμην ἐπεὶ σμικρὸς μὲν εἰπεῖν ἄξιος δὲ θαυμάσαι.
Στῆθος καὶ Στηθίδιον καὶ Στηθύνιον τὸ μικρὸν στῆθος.
καὶ Στηθίδην.
Στήλας θεμελίους.
Στήλη καὶ ὁ λίθος ὁ καμπτήρ.
Σοφοκλῆς κεῖνος δ' ὑπ' αὐτὴν ἐσχάτην στήλην ἔχων.
Στήλη δὲ οὐ τάφοις ἐπιτίθεται μόνοις ἀλλὰ καὶ νικῶσιν ἀνίσταται καὶ ἐπιγράμματα ἐπιδέχεται.
Στήλη τοῦ φόρου ζήτει ἐν τῷ φόρος.
ὅτι ἐν τῇ ἁψῖδι τῆς καμάρας τοῦ φόρου ἵστανται δύο στῆλαι Ἑλένης καὶ Κωνσταντίνου καὶ σταυρὸς ἐν μέσῳ αὐτῶν γράφων εἷς ἅγιος καὶ δύο ταχυδρόμων ὁμοίως στῆλαι.
ἀνετέθησαν δὲ ὑπὸ τοῦ τὸν φόρον ἐπέχοντος.
Στήλη σταυροῦ ὀπίσω ἐν τῷ σταυρός.
ζήτει στήλην τῆς μητρὸς τοῦ μεγάλου Κωνσταντίνου ἐν τῷ Αὐγουστεῖον.
ζήτει περὶ στηλῶν Ἡρακλείων ἐν τῷ Γάδειρα.
ὅτι ἐν τῷ Περιπάτῳ ἔφιπποι στῆλαι ἵσταντο Γρατιανοῦ καὶ Οὐαλεντινιανοῦ καὶ Θεοδοσίου καὶ κυρτοῦ Φιρμιλιανοῦ πρὸς γέλωτα.
ζήτει στήλην Ἡρακλέους ἐν τῷ Βασιλική καὶ ἑτέρας στήλας διαφόρους.
ζήτει στήλην ἐν τῷ Βηρίνη.
ζήτει στήλην Πολυχερίας ἐν τῷ Πολυχερία.
ζήτει στήλην ἐν τῇ Χελώνη ἐν τῷ Προκόπιος.
ὅτι Ἀρκαδίας τῆς δευτέρας γυναικὸς Ζήνωνος στήλη ἐστὶν ἐν Ἀρκαδιαναῖς ἐν τοῖς πλησίον μέρεσι τῶν βάθρων τῶν λεγομένων Τόπων ἐν τῷ τοῦ Ἀρχιστρατήγου ἔνθα Ζήνων ἔκρινε τοὺς μετὰ Βασιλίσκου καὶ Σέκρετον τὸν τόπον ἐποίησεν.
ἡ δὲ πρώτη τοῦ Ζήνωνος γυνὴ ἡ Ἀριάδνη ἦν ἧς ἡ στήλη μετὰ τοῦ ἀνδρὸς αὐτῆς ἵσταται ἐν τῇ Βασιλικῇ.
ὅτι ἐν τῷ Τριβουναλίῳ τοῦ Παλατίου στήλη ἦν Εὐδοκίας τῆς γυναικὸς Θεοδοσίου καὶ αὐτοῦ δὲ Θεοδοσίου Μαρκιανοῦ τε καὶ Κωνσταντίνου.
ἔνθα ὀρχήσεις τῶν δύο μερῶν ἐγίνοντο ἕως Ἡρακλείου.
ζήτει στήλην τὴν Ἰουστινιανοῦ παρὰ τοῦ Αὐγουστείου ἐν τῷ Ἰουστινιανός.
καὶ Στηλιτευτικὸς λόγος ἐστὶν ὁ παρά τινι τῶν πεπλασμένων προερχόμενος διὰ μόνων τῶν πράξεων εἰ τύχοι δὲ καὶ συγκρίσεως.
τούτου δὲ διαφέρει ὁ ψόγος ὅτι διὰ τῶν ἐγκωμιαστικῶν κεφαλαίων προσάγεται οἷον γένους ἀναστροφῆς πράξεως συγκρίσεως.
στηλιτευτικὸς δὲ κέκληται ἐκ μεταφορᾶς τῆς στήλης ἥ ἐστι λίθος ἢ χαλκὸς ἐπιμήκης τετραγώνῳ σχήματι ἱδρυμένος ἐν ᾗ γέγραπται ἡ τοῦ στηλιτευομένου ὕβρις.
πολλάκις δὲ καὶ εὐεργετῶν εὐεργεσίαι ἀναγράφονται.
Στηλίς στηλίδος ἡ μικρὰ στήλη.
Στηλιτευθῆναι φανερῶς δημοσιευθῆναι.
ἐκ τῶν στηλῶν τῶν δημοσίᾳ προτιθεμένων μεταφορικῶς.
Στηλιτεύω αἰτιατικῇ.
Στηλοῦμαι δοτικῇ.
Στήνια καὶ Σκίρα ἑορταὶ γυναικῶν.
Στήωσι στῶσι.
Στήριγμα ἄρτου οὐ μόνον σῖτος καὶ κριθή ἀλλὰ πᾶν τὸ τρέφειν δυνάμενον.
Στηριγμός ὁ ἑδρασμός.
Στησάμενος ποιήσας.
περί τε Καλλίνικον καὶ Βάρρας τὸν ἀγῶνα στησάμενος.
Στησιχόρειος ἡ τοῦ Στησιχόρου πύλη.
Στησίχορος Εὐφόρβου ἢ Εὐφήμου ὡς δὲ ἄλλοι Εὐκλείδου ἢ Ὑέτους ἢ Ἡσιόδου ἐκ πόλεως Ἱμέρας τῆς Σικελίας καλεῖται γοῦν Ἱμεραῖος οἱ δὲ ἀπὸ Ματαυρίας τῆς ἐν Ἰταλίᾳ οἱ δὲ ἀπὸ Παλαντίου τῆς Ἀρκαδίας φυγόντα αὐτὸν ἐλθεῖν φασιν εἰς Κατάνην κἀκεῖ τελευτῆσαι καὶ ταφῆναι πρὸ τῆς πύλης ἥτις ἐξ αὐτοῦ Στησιχόρειος προσηγόρευται.
τοῖς δὲ χρόνοις ἦν νεώτερος Ἀλκμᾶνος τοῦ λυρικοῦ ἐπὶ τῆς λζʹ Ὀλυμπιάδος γεγονώς.
ἐτελεύτησε δὲ ἐπὶ τῆς νϚʹ.
εἶχε δὲ ἀδελφὸν γεωμετρίας ἔμπειρον Μαμερτῖνον καὶ ἕτερον Ἡλιάνακτα νομοθέτην.
γέγονε δὲ λυρικός.
καί ἐστιν αὐτοῦ τὰ ποιήματα Δωρίδι διαλέκτῳ ἐν βιβλίοις κϚʹ.
φασὶ δὲ αὐτὸν γράψαντα ψόγον Ἑλένης τυφλωθῆναι πάλιν δὲ γράψαντα Ἑλένης ἐγκώμιον ἐξ ὀνείρου τὴν παλινῳδίαν ἀναβλέψαι.
ἐκλήθη δὲ Στησίχορος ὅτι πρῶτος κιθαρῳδίᾳ χορὸν ἔστησεν ἐπεί τοι πρότερον Τισίας ἐκαλεῖτο.
Στιβάδες τράπεζαι ἢ στρωμναί.
Στιβάδες Φορμίωνος ἐπὶ τῶν εὐτελῶν.
στρατηγὸς δὲ ἦν ὁ Φορμίων.
στιβάδες δέ ἐπεὶ οἱ στρατιῶται χαμευνοῦσι λιτὸς δὲ ἦν καὶ πολεμικός.
καὶ Στιβάς χαμαικοίτιον ἀκούβιτον ἀπὸ ῥάβδων καὶ οἱ τῶν δένδρων ἀκρεμόνες.
ὡς δὲ παρῆλθον ἐπὶ τὸ δεῖπνον κατεκλίνοντο μὲν ἐπὶ στιβάσιν ἐπὶ ταπίδων βαρβαρικῶν.
Στιβαρόν ἰσχυρόν.
Ἰώσηπος ὁ δὲ ἐλάσας τὸν ἵππον ἁρπάζει τινὰ νεανίαν στιβαρὸν τὸ σῶμα.
Στίβη πηγυλίς ἢ πάχνη.
Ὅμηρος στίβη ὑπηοίη.
τουτέστιν ὀρθρινή.
καὶ Στιβήεις ἡ ὑπὸ τὴν ἕω γινομένη ψυχρότης τοῦ ἀέρος.
Στιβία καὶ Στίβος ἡ ὁδός.
αὐτὸν προπέμψας τὸν ἐκείνου στίβον ᾔει.
ἀρσενικὸν ὁ στίβος.
καὶ Ἡρόδοτος οἱ δὲ δὴ Πέρσαι τὸν πρότερον ἑωϋτῶν γενόμενον στίβον τοῦτον φυλάσσοντες ἦσαν.
καὶ Πολύβιος κατὰ τὸν αὐτὸν στίβον.
Στίβωνος ὄνομα κύριον.
Στιβότης ὄνομα ποταμοῦ.
Στιγεύς τὸ κεντητήριον.
Στίγματα πληγαί τραύματα ἢ ποικίλματα.
Αἰλιανός τὰ βιβλία καταφλέξας τῶν ἀθέων τε καὶ ἀσεβῶν καὶ ἐκτεθηλυμμένων στιγμάτων τὴν σποδὸν ἀναδεύσει κηρῷ ὑγρῷ καὶ ἐπιπλάσαιτο.
Στιγμή στιγμή ἐστι γραμμῆς πέρας ἥτις ἐστὶ σημεῖον ἐλάχιστον.
Στιγμὴ δέ ἐστιν ἀρχὴ γραμμῆς μονὰς δὲ ἀρχὴ ἀριθμοῦ ἑκάτερον γὰρ ἀρχή.
προσθετέον δὲ τὸ οὗ ἔστιν ἀρχή.
Στιζόμενος τυπτόμενος.
Ἀριστοφάνης ἐγὼ δ' ἀπόλωλα στιζόμενος τῇ βακτηρίᾳ.
Στιλβίδης μάντις ἄριστος τῶν τοὺς παλαιοὺς χρησμοὺς ἐξηγουμένων εὐδόκιμος καὶ περιβόητος.
Στιλβωνίδης ὁ λαμπρὸς ἀπὸ βαλανείου καὶ κεκαλλωπισμένος.
ἢ ὄνομα κύριον.
Ἀριστοφάνης Ὄρνισιν ὦ Στιλβωνίδη.
Στιλβηδόνος λαμπηδόνος.
Στιλβηδόν ἐπίρρημα ἐκ τοῦ στίλβω τὸ λάμπω.
Στίλη τί οὐκ ἀπεκοιμήθημεν ὅσον ὅσον στίλην τὸ παρ' ἡμῖν πιλωτὸν καὶ κιβώτιον.
Στιλπνόν λαμπρόν στίλβον.
Στίλπων Μεγαρεύς φιλόσοφος γεγονὼς παρὰ τῷ πρώτῳ Πτολεμαίῳ μαθητὴς Πασικλέους τοῦ Θηβαίου ὃς ἠκροάσατο Κράτητος τοῦ ἀδελφοῦ καὶ Διοκλείδου τοῦ Μεγαρέως ὁ δὲ Εὐκλείδου τοῦ Πλάτωνος γνωρίμου.
προέστη δὲ καὶ τῆς Μεγαρικῆς σχολῆς καὶ ἔγραψε διαλόγους οὐκ ἐλάττους τῶν κʹ.
Στίξ στιχός ἡ τάξις.
Στιπτοί ἀντὶ τοῦ πυκνοί.
εἴρηται δὲ ἀπὸ τῶν ἐσθήτων αἵτινες ὑφανθεῖσαι εἰς πυκνότητα συνάπτονται.
ἢ στερεοὶ καὶ πεπιλημένοι.
ἀπὸ τοῦ στείβειν ὅ ἐστι πατεῖν.
καὶ Σοφοκλῆς στιπτή γε φυλλάς ὡς ἐναυλίζοντί τῳ τὰ δ' ἄλλ' ἔρημα Στίππυον τὸ ἄκλωστον λίνον.
καὶ ζήτει ἐν τῷ στυππεῖον.
Στιρεύς δῆμος φυλῆς τῆς Πανδιονίδος ἡ Στιρία.
Στῖφος τάξις πολεμική ἢ φάλαγξ συστροφή πλῆθος συστάσεων.
Στιχάει περιπατεῖ.
Στιχίδιον ὁ μικρὸς στίχος.
Στίχος τάξις.
Στίχος ὁ κατὰ τὸ κοινὸν ἔθος ὀνομαζόμενος στίχος ἀπὸ ἀριστερῶν ἐπὶ δεξιὸν ἀναγινωσκόμενος.
Στλεγγίς ἡ ξύστρα.
καὶ στλεγγιζόμενος ἀποξυόμενος.
Ἀριστοφάνης Γήρᾳ εἰ παιδαρίοις ἀκολουθεῖν δεῖ σφαῖραν καὶ στλεγγίδ' ἔχοντα.
Δαιταλεῦσιν οὐδέ ἐστιν αὕτη στλεγγὶς οὐδὲ λήκυθος.
καλεῖται στλεγγὶς καὶ χρυσοῦν ἔλασμα τὸ περὶ τῇ κεφαλῇ τῶν γυναικῶν.
ἡ δὲ στλεγγὶς τῶν πρὸς τί ἐστι καὶ τῶν οὐ πρὸς τί.
τὰ μὲν πρὸς ἕν τι μόνον ἐστί καὶ οὐκ ἄν τις αὐτοῖς πρὸς ἄλλο τι χρήσαιτο ὥσπερ τῇ ὄψει πρὸς μόνον τὸ ὁρᾶν τὰ δὲ καὶ πρὸς ἄλλο τι πρὸς ὃ οὐ πέφυκε χρήσαιτο ἄν τις.
τῇ γοῦν στλεγγίδι οὐ πρὸς τὸ περιξύεσθαι ἄν τις χρήσαιτο μόνον ἀλλὰ καὶ πρὸς τὸ ὕδωρ ἀρύσασθαι.
Στοά τὸ ταμιεῖον διὰ τὸ παράμηκες εἶναι.
στοάς τε καρποῦ βακχείου τε νάματος.
ἐν αἷς ὁ σῖτος καὶ ὁ οἶνος.
Στοά ἡ ἐν Ἀθήναις διατριβή διὰ τοῦ ο μικροῦ Στωϊκοὶ δὲ οἱ ἀπ' αὐτῆς διὰ τοῦ ω μεγάλου.
ἥτις ὠνομάζετο Πεισιανάκτειος ὕστερον δὲ ζωγραφηθεῖσα Ποικίλη ἐκλήθη.
ὅτι τὴν στοὰν τὴν ἐκτὸς Ἐφέσου ἀποτεινομένην ἐς τὸ ἱερὸν θολικὴν κατεσκεύασε Δαμιανός Ἐφέσιος σοφιστής.
Στόβηρα πόλις.
Ξενοφῶν τοξευθεὶς διὰ τῆς ἀσπίδος καὶ τῆς στολάδος εἰς τὰς πλευράς.
ζήτει περὶ στολῆς Νουμᾶ ἐν τῷ χλαμύς.
Στόλιον ἡ στολή.
καὶ Στολίς στολίδος.
ἄκρητον θλίβων ἢ νέκταρ ἀπὸ στολίδων.
καὶ αὖθις μὴ ἐν στολίῳ κατ' οἶκον περιπατεῖν.
λύσις ὀνείρων Νικηφόρου πατριάρχου στολὴν λευκὴν κάλλιστον ἐν ὕπνῳ φέρειν.
στολὴν φορεῖν μέλαιναν οὐ καλὴ θέα.
στολὴν δ' ἁλουργὸν εἰς μακρὰν νόσον φέρει.
στολὴν ἐρυθρὰν εἰς καλὴν πρᾶξιν φέρει.
στολὴν φορεῖν ἄνακτος ἐλπίδων λύσις.
Στόλος καὶ τὸ πεζικὸν στράτευμα.
Ἀρριανός Σποράκης μαθὼν τὸν στόλον βασιλέως ἐπὶ τὴν αὐτοῦ ἐπικράτειαν γενόμενον ἔφυγεν.
οὕτω πεπραγότων αὐτῷ τῶν ἐκπεμφθέντων τῷ πρώτῳ στόλῳ τὸν παῖδα τῆς στρατηγίας κατεμέμφετο.
καὶ αὖθις τοὐμὸν ἐν σμικρῷ μέρος ποιούμενοι τὸν οἴκαδ' ἤπειγον στόλον.
κυρίως δὲ ὁ ναυτικός.
Στόλων ὄνομα κύριον.
Στόμα τὸ ἔμπροσθεν μέρος τοῦ στρατοῦ.
Ξενοφῶν κελεύει ἀπὸ τοῦ στόματος συμπέμψαι ἄνδρας μακρὰν γὰρ ἦν ἀπὸ τῆς οὐρᾶς λαβεῖν.
Στόμα ἡ φωνὴ παρὰ τοῖς παλαιοῖς.
Ὅμηρος πολέμου στόμα.
καὶ αὖθις ὁ δὲ ἀνθίσταται καὶ κατὰ στόμα παίων βιαζομένους ἀνῄρει.
τουτέστι κατὰ πρόσωπον.
Στόμα παρὰ τῇ θείᾳ γραφῇ τῆς διανοίας ἡ προθυμία.
Στόμαργος φλύαρος.
Ἠλέκτρα φησί κήρυσσέ μ' εἰς ἅπαντας εἴτε χρὴ κακὴν εἴτε στόμαργον εἴτ' ἀναιδείας πλέαν.
Στόμαχος λαιμός.
ὅτι οἱ παλαιοὶ ἰατροὶ τὸν στόμαχον καρδίαν ἐκάλουν.
ἔνθεν καὶ καρδιωγμός.
Στόμις ἵππος ἀπειθὴς καὶ βίαιος ὅν τινες ἄστομόν φασι.
Στομώσῃς παροξύνεις.
Ἀριστοφάνης δίδασκε καὶ κόλαζε καὶ μέμνης' ὅπως εὖ μοι στομώσῃς αὐτόν ἐπὶ μὲν θἄτερα οἵαν δικιδίοις τὴν δ' ἑτέραν αὐτοῦ γνάθον στομώσεις οἵαν ἐς τὰ μείζω πράγματα.
ἀντὶ τοῦ ὀξυνεῖς ὡς ἐπὶ σιδήρου μεταφορικῶς ἀντὶ τοῦ ἀκονήσεις.
ἡ μεταφορὰ ἀπὸ τῶν μαχαιρῶν.
οἵαν δέ τουτέστι δυνατὴν καὶ ἔμπειρον εἰς τὸ λέγειν δίκας.
μείζω δὲ πράγματα τὰ ἄδικα τὰ ἐμφιλόσοφα.
ὑποκοριστικῶς δὲ εἶπε δικιδίοις.
Στόμωσις δείνωσις πανουργία.
τὸ σὸν δ' ἀφῖκται δεῦρ' ὑπόβλητον στόμα πολλὴν ἔχον στόμωσιν.
καὶ Στόμωσον ἀντὶ τοῦ ὄξυνον.
Στόμφακα τραχύν.
ἢ κομπαστήν.
καὶ στομφάσαι τὸ ἀλαζονεύεσθαι.
σύνθετος ἡ λέξις ἀπὸ τοῦ στόματος καὶ τοῦ ὄμφακος ἵνα ᾖ λέγων ὄμφακας ἔχων ἐν τῷ στόματι τοὺς μύθους.
λέγει δὲ περὶ Αἰσχύλου τοῦ ποιητοῦ.
Στόναχος στεναγμός.
Στονόεσσα στεναγμὸν ἔχουσα.
καὶ Στόνος στεναγμός.
Στορέσαι στρῶσαι.
Στόρθυγξ τὸ ἄκρον τοῦ δόρατος ἢ τὸ τοῦ βέλους σιδήριον.
Στόρνῃσι ζώναις.
αἱ δὲ γυναῖκες στόρνῃσιν ἀνέστεφον.
περὶ Θησέως.
Στούδιος δυνάστης ὃς καὶ τὴν περιβόητον μονὴν ἔκτισε.
ὅτι ἡ τῶν Στουδιτῶν μονὴ πρότερον καθολικῆς ἐκκλησίας ὕστερον δὲ μετῆλθεν εἰς μονήν.
ὅτι ὁ αὐτὸς Στούδιος δυνάστης κτίζει τὸν ναὸν τοῦ Ἀρχιστρατήγου Νακωλείας ἐν ᾧ φέρονται καὶ στίχοι ἡρωϊκοί Στούδιος ἀγλαὸν οἶκον ἐδείματο καρπαλίμως δὲ ὧν κάμεν εὕρατο μισθόν ἑλὼν ὑπατηΐδα ῥάβδον.
Στοχασμός συλλογισμός.
Στωβύσσω ῥῆμα.
Στωϊκοί Ζήνων ὁ Κιτιεὺς ἀνακάμπτων ἐν τῇ Ποικίλῃ στοᾷ καὶ Πεισιανακτείῳ ὕστερον δὲ ἀπὸ τῆς γραφῆς τοῦ ζωγράφου Πολυγνώτου Ποικίλῃ κληθείσῃ διετίθετο τοὺς λόγους.
ἐπὶ τῶν λʹ πολιτῶν πρὸς τοῖς χιλίοις υʹ ἀνῄρηντο ἐν αὐτῷ.
προσῄεσαν δὴ λοιπὸν ἀκούοντες αὐτοῦ καὶ διὰ τοῦτο Στωϊκοὶ ἐκλήθησαν καὶ οἱ ἀπ' αὐτοῦ ὁμοίως πρότερον καὶ Ζηνώνειοι καλούμενοι.
Στωμυλία ἡ κατὰ ἀστειότητα ἀπάτη προερχομένη.
Στωμυλιοσυλλεκτάδη τουτέστι στωμύλα ῥήματα συλλέγων.
Ἀριστοφάνης Βατράχοις.
Στωμύλος λάλος πολύκομψος πιθανολόγος εὐτράπελος ἔφεδρος τῶν λόγων ἀπατεών κόλαξ.
Ἀριστοφάνης ἐπιφυλλίδες ταῦτ' ἐστὶ καὶ στωμύλματα.
ἀντὶ τοῦ λάλοι καὶ πιθανολόγοι.
καὶ Στωμυλλόμεθα ἀντὶ τοῦ φλυαροῦμεν.
καὶ Στωμύλλεσθαι ἀντὶ τοῦ φλυαρεῖν.
τὰ μειράκια ταῖς τίτθαις ἀποπέμψατε καὶ θρυπτόμενα παρὰ ταύταις στωμύλλεσθαι καὶ λαλεῖν περὶ κρόκης καὶ στημόνων καὶ πλαγγόνων ἐάσωμεν.
καὶ αὖθις Ἀριστοφάνης παῦσον ἡμῶν τὰς ὑπονοίας τὰς περικόμψους αἷς στωμυλλόμεθ' εἰς ἀλλήλους.
καὶ συγγνώμῃ τινὶ πραοτέρᾳ κέρασον τὸν νοῦν.
καὶ Στωμυλώτατος φλυαρώτατος.
Στράτων Ἀμασεύς φιλόσοφος.
γέγονεν ἐπὶ Τιβερίου Καίσαρος.
ἔγραψε Γεωγραφίαν ἐν βιβλίοις ζʹ.
Στράβαξ ὄνομα κύριον.
Στραγγαλίδες τὰ δύσλυτα ἅμματα.
Φερεκράτης Αὐτομόλοις ὑμεῖς γὰρ ἀεὶ στραγγαλίδας ἐσφίγγετε.
Στραγγαλιῶδες διεστραμμένον.
καὶ Στραγγαλωτὴ μάστιξ.
ὁ δὲ ἐκέλευσεν αὐτὸν μαστιγοῦσθαι τῇ μάστιγι τῇ στραγγαλωτῇ.
ὁ δὲ ἔξαρνος ἦν μηδὲν εἰρηκέναι.
Στραγεύει διαβάλλει οὐκ εὐθὺς πορεύεται ὥσπερ νεάζει καὶ χρονίζει καὶ ῥᾳθυμεῖ.
κυπτάζεις ἔχων περὶ τὴν θύραν.
Ἀττικῶς περιττεύει τὸ ἔχων τὸ δὲ κυπτάζεις ἀντὶ τοῦ στραγεύῃ καὶ διατρίβεις.
καὶ Στραγεύομαι ἀναβάλλομαι διατρίβω.
ἅπαξ οὖν φησί δόξαν τί παρέλκω καὶ μέλλω καὶ διατρίβω καὶ ἀναδύομαι Στραγός ἀναιδής σκολιός στρεβλός δύσκολος.
Στραγότερος ἀναιδέστερος.
ὁ ἅγιος Βασίλειος ἐν τῷ Κατὰ μεθυόντων μήπως ὁ μὲν ἀνυπότακτος στραγότερος γένηται ὁ δὲ κατανενυγμένος τῇ περισσοτέρᾳ λύπῃ καταποθῇ.
Στραγγουρία ἡ δυσουρία.
σοφόν γε τουτὶ καὶ γέροντι πρόσφορον ἐξεῦρ' ἀτεχνῶς φάρμακον στραγγουρίας.
Στραγγουριῶ Ἀριστοφάνης στραγγουριῶ χθὲς γὰρ ἔφαγον κάρδαμα.
ἐπισχετικὰ γάρ ἐστιν οὔρων τὰ κάρδαμα καὶ πτύσματος καὶ διὰ τοῦτό φασι τοὺς Πέρσας χρῆσθαι φυλάττονται γὰρ πολλὰ πτύειν καὶ οὐρεῖν καὶ ἀπομύττεσθαι.
Στρατεύω δοτικῇ.
Στρατεία ἐν τοῖς ἐπωνύμοις Αἰσχίνης ἐν τῷ Περὶ τῆς παραπρεσβείας.
Ἀριστοτέλης τοίνυν δεδήλωκεν ἐν Ἀθηναίων πολιτείᾳ τὶς ἦν ἡ ἐν τοῖς ἐπωνύμοις στρατεία εἰσὶ γάρ φησίν ἐπώνυμοι ιʹ μὲν αἱ τῶν φυλῶν βʹ δὲ καὶ μʹ αἱ τῶν ἡλικιῶν.
οἱ δὲ ἔφηβοι ἐγγραφόμενοι πρότερον μὲν εἰς λελευκασμένα γραμματεῖα ἐνεγράφοντο καὶ ἐπεγράφοντο αὐτοῖς ὅ τε ἄρχων ἐφ' οὗ ἐπεγράφησαν καὶ ἐπώνυμος ὁ τῷ προτέρῳ ἐπιδεδημηκώς.
νῦν δὲ εἰς τὴν βουλὴν ἀναγράφονται.
καὶ μετ' ὀλίγα χρῶνται δὲ τοῖς ἐπωνύμοις καὶ πρὸς τὰς στρατείας καὶ ὅταν ἡλικίαν ἐκπέμπωσιν ὡς γράφουσιν ἀπὸ τίνος ἄρχοντος ἐπωνύμου μέχρι τίνος δεῖ στρατεύεσθαι.
Στρατεία τὸ ἀξίωμα.
Στρατήγημα σόφισμα ἡ τοῦ στρατοῦ ἡγεμονία ἡ κατόρθωσις.
Στρατηγία τὸ ἀξίωμα.
τρεῖς τρόποι εἰσὶ καθ' οὓς ἐφίεταί τις στρατηγίας κατὰ λόγον αὐτῇ προσιών εἷς μὲν ὁ διὰ τῶν ὑπομνημάτων καὶ τῆς ἐκ τούτων κατασκευῆς ἕτερος δὲ ὁ μεθοδικὸς καὶ ἡ παρὰ τῶν ἐμπείρων ἀνδρῶν παράδοσις τρίτος δὲ ὁ διὰ τῆς ἐπ' αὐτῶν τῶν πραγμάτων ἕξεως καὶ τριβῆς.
οὕτω φησὶ Πολύβιος.
ὅτι τριῶν ὄντων τρόπων καθ' οὓς ἐφίενται πάντες στρατηγίας οἱ κατὰ λόγον αὐτῇ προσιόντες πρώτου μὲν διὰ τῶν ὑπομνημάτων καὶ τῆς ἐκ τούτων κατασκευῆς ἑτέρου δὲ τοῦ μεθοδικοῦ καὶ τῆς παρὰ τῶν ἐμπείρων ἀνδρῶν παραδόσεως τρίτου δὲ τοῦ διὰ τῆς ἐπ' αὐτῶν τῶν πραγμάτων ἕξεως καὶ τριβῆς πάντων ἦσαν τούτων ἀνεννόητοι οἱ τῶν Ἀχαιῶν στρατηγοὶ ἁπλῶς.
Στρατηγιᾶν ἐπιθυμεῖν τῆς στρατηγίδος.
καὶ Στρατηγιῶντα στρατηγίας ὀρεγόμενον.
Ἰώσηπος ἤδη δ' αὐτὸν στρατηγιῶντα καὶ μειζόνων ἐφιέμενον ἔνδεια χρημάτων κατεῖχε.
Στρατήγιον τὸ στρατόπεδον.
Σοφοκλῆς μέσον δὲ προσμολὼν στρατήγιον.
καὶ αὖθις συνηθροισμένοι περὶ τὸ στρατήγιον.
Στρατήγιον ὁ τόπος τοῦ στρατοῦ.
οἱ μὲν ἡγεμόνες πρὸς τὸ στρατήγιον ἡ δὲ πληθὺς ἐπὶ τὰς ἰδίας σκηνὰς ἔθεον.
Στρατηγὶς ναῦς.
Στρατηγῶ γενικῇ.
Στρατηγοί οἱ καθ' ἕκαστον ἐνιαυτὸν χειροτονούμενοι στρατηγοὶ ιʹ ἦσαν.
Δημοσθένης ἐν Φιλιππικοῖς.
στρατηγὸν εἶχον τῷ μὲν ἀόκνῳ τε καὶ θρασεῖ ἐς τοὺς κινδύνους λαμπρόν τἄλλα δὲ ἀφανῆ καὶ ἐκ ταπεινοῦ ηὐξημένον καὶ τοῖς δοκιμωτάτοις ὕποπτον καὶ τῷ παρ' ἀξίαν εὐδοκιμεῖν ἐπίφθονον.
Στρατιά τὸ τῶν στρατιωτῶν ὑπὸ ἕνα ἔπαρχον τάγμα.
Στρατεία δὲ τὸ ἀξίωμα.
ὅτε δὲ λέγει ἡ Γραφὴ περὶ Μανασσῆ ὅτι ἐλάτρευσε τῇ στρατιᾷ τοῦ οὐρανοῦ τὸν ἥλιον καὶ τὴν σελήνην καὶ τοὺς ἀστέρας λέγει.
Στρατιά ἡ ἐνέργεια καὶ ὥσπερ πάλη.
Στρατιώτης ἀρσενικόν.
θηλυκὸν δὲ διὰ τοῦ ι.
Στράττις Ἀθηναῖος τραγικός.
τῶν δραμάτων αὐτοῦ ἐστι ταῦτα Ἀνθρωπορέστης Ἀταλάντη Ἀγαθοὶ ἤτοι Ἀργυρίου ἀφανισμός Ἰφιγέρων Καλλιππίδης Κινησίας Λιμνομέδων Μακεδόνες Μήδεια Τρωΐλος Φοίνισσαι Φιλοκτήτης Χρύσιππος Παυσανίας Ψυχασταί ὥς φησιν Ἀθήναιος ἐν τῷ βʹ βιβλίῳ τῶν Δειπνοσοφιστῶν.
Στράττις Ὀλύνθιος ἱστορικός.
Περὶ τῶν Ἀλεξάνδρου ἐφημερίδων βιβλία εʹ Περὶ ποταμῶν καὶ κρηνῶν καὶ λιμνῶν Περὶ τῆς Ἀλεξάνδρου τελευτῆς.
Στρατόπεδον ἐποιήσαντο ἀντὶ τοῦ σκηνάς δύο γὰρ σημαίνει ἡ λέξις καὶ τὸ στράτευμα καὶ τὸν τόπον τοῦ στρατεύματος.
ἐτυμώτερον δέ ἐστιν ἐπὶ τοῦ τόπου λέγεσθαι οἷον τοῦ στρατοῦ τὸ πέδον.
στρατόπεδον σημαίνει δύο τόν τε λαὸν καὶ τὸν τόπον.
Στρατός τὸ πλῆθος τῶν πολεμούντων ὁ δὲ τόπος στρατόπεδον λέγεται γὰρ τοῦ στρατοῦ τὸ πέδον.
Στράτων κωμικὸς τῆς μέσης κωμῳδίας.
τῶν δραμάτων αὐτοῦ ἦν Φοῖνιξ.
Στράτων Λαμψακηνός φιλόσοφος Θεοφράστου γνώριμος καὶ διάδοχος υἱὸς δὲ Ἀρκεσιλάου ἢ Ἀρκεσίου ὃς ἐπεκλήθη Φυσικὸς διὰ τὸ παρ' ὁντιναοῦν ἐπιμεληθῆναι τῆς φυσικῆς θεωρίας.
καθηγήσατο δὲ καὶ Πτολεμαίου τοῦ ἐπικληθέντος Φιλαδέλφου.
καὶ ἔγραψε βιβλία πολλά.
Στράτων ἀεὶ ἐξυρᾶτο καὶ Κλεισθένης ἐπὶ τὸ φαίνεσθαι ἀεὶ νέοι.
Ἀριστοφάνης ὦ θερμόβουλον πρωκτὸν ἐξυρημένε τοιόνδε δ' ὦ πίθηκε τὸν πώγων' ἔχων εὐνοῦχος ἡμῖν ἦλθες ἐξυρημένος ὁδὶ δὲ τίς ποτ' ἐστιν οὐ δήπου Στράτων Στράτων Ἀμασεύς φιλόσοφος.
γέγονεν ἐπὶ Τιβερίου Καίσαρος καὶ ἔγραψε Γεωγραφίαν ἐν βιβλίοις ζʹ.
Στράτωρ στράτωρος εἶδος ἀξιώματος.
Στρεβλός δύσκολος.
Στρεβλός καμπύλος.
στρεβλοῖσι παλαίσμασι.
τοῖς μετὰ σκέψεως εὑρισκομένοις καὶ ἀφανέσι.
Στρεβλούμενος δεσμούμενος μαστιζόμενος.
Αἰλιανός καὶ τοὺς ὑπηρέτας αὐτῷ περιβαλόντες εἰς τὸ θέατρον καλοῦσι τὸ πλῆθος καὶ ἐκεῖνον παράγουσι καὶ στρεβλοῦσι καὶ κατατεινόμενος ἀληθῆ λέγει καὶ πυρὶ παραδίδοται.
ὁ δὲ οὐκ ἔστι τῶν δεινῶν ὃ παρέλειπε τοὺς μὲν στρεβλούμενος χάριτι τῶν ὑπαρχόντων.
Στρεπταίγλαν Ἀριστοφάνης ταῦτ' ἄρ' ἐποίουν ὑγρᾶν νεφελᾶν στρεπταίγλαν δάϊον ὁρμάν.
τοῦτο Φιλόξενος ὁ διθυραμβοποιὸς εἶπεν.
ἐπεὶ οὖν συνθέτοις καὶ πολυπλόκοις οἱ διθυραμβοποιοὶ χρῶνται λέξεσι κατὰ τὸν ἐκείνων ζῆλον καὶ αὐτὸς τοιαύταις χρῆται.
δηλοῖ οὖν ἄντικρυς τὸ ἐξεστραμμένον διὰ τὴν ἀηδίαν τούτων ἐν τοῖς συνθέτοις.
στρεπταίγλαν δὲ τὴν στρέφουσαν τὴν αἴγλην καὶ ἀφανίζουσαν.
Στρεπτός περιδέραιος κόσμος.
ὁ δὲ λαβόμενος τῇ λαιᾷ τοῦ στρεπτοῦ ὃν δὴ χρυσοῦν ἔφερεν ἀμφὶ τῇ δέρῃ.
καὶ αὖθις στρεπτὸν Βασσαρικοῦ ῥόμβον θιάσοιο μύωπα.
Στρεπτούς πλακούντων εἶδος.
ὡς Δημοσθένης ὑπὲρ Κτησιφῶντος.
Στρεφοδικοπανουργία συντέθειται ἡ λέξις παρὰ τὸ στρεβλὸν ἦθος καὶ συκοφαντικόν.
Ἀριστοφάνης Ὄρνισι πικρὰν τάχ' ὄψει στρεφοδικοπανουργίαν.
Στρέψα πόλις τῆς Θρᾴκης.
καὶ οἱ πολῖται Στρεψαῖοι.
Στρεψίμαλλος ἄνθρωπος ὁ μὴ ἁπλοῦς.
ἀπὸ τῶν ἐρίων τῶν συνεστραμμένους τοὺς μαλλοὺς ἐχόντων.
Στρεψοδικῆσαι ἀντιστρέψαι τὰς δίκας.
Ἀριστοφάνης Νεφέλαις ἀλλ' ὅς' ἐμαυτῷ στρεψοδικῆσαι καὶ τοὺς χρήστας διολισθεῖν.
τουτέστι τοὺς δανειστὰς ἐκφυγεῖν.
Στρῆνος εἰς τὴν Παλαιὰν τοῦτο κεῖται.
τὸ στρῆνός σου ἀνέβη ἐν τοῖς ὠσί μου.
Στρικτόν οὕτω καλεῖται παρὰ Ῥωμαίοις τὸ ἐστενωμένον καὶ ἀπλατές ἐπὶ παντὸς εἴδους κυρίως δὲ ἐπὶ ὑποδήματος.
Στριφνός σφιγκτός στερεός.
Στρίφνος τὸ νευρῶδες κρέας τῶν βοῶν ἔστι δὲ καὶ βοτάνη ἄβρωτος.
Ἰώβ στρίφνος ἀμάσσητος ἀκατάποτος.
Στροβεῖ ταράττει κινεῖ περιφοβεῖ καταπονεῖ.
Στρόβει τουτέστιν ἀνάκρινε δοκίμαζε περίφερε τῇδε κἀκεῖσε πυκνόν τι καὶ συνετὸν ποιήσας φρόνιμον σκεψάμενος.
Ἀριστοφάνης Νεφέλαις φρόντιζε δὴ καὶ διάθρει καὶ πάντα τρόπον σαυτὸν στρόβει πυκνώσας.
καὶ αὖθις ἀλλ' ἔπιθι καὶ στρόβει.
νῦν γὰρ ἔχεται μέσος.
ἡ μεταφορὰ ἀπὸ τῶν παλαιστῶν τῶν τὰ μέσα λαμβανόντων καὶ ἐκ τοῦ κρείττονος γενομένων.
Στρόβιλος ἡ νῆσος.
καὶ εἶδος ὀρχήσεως καὶ ὁ τοῦ δένδρου καρπὸς τῆς πίτυος.
ἐν Ἐπιγράμμασι καὶ ξανθοὶ μυελοὶ ἐκ στροβίλων.
καὶ εἶδος ἀνέμων.
τότε πνεῦμα κατελθὸν εἰς τὸ πεδίον πολὺ θύελλάν τε καὶ στροβίλους ἤγειρεν ὥστε τὸ καθεστηκὸς νυκτὸς διαφέρειν οὐδέν.
Στρόβιλοι Καρκίνου τοῦ ποιητοῦ υἱοί ὡς Ἀριστοφάνης οὓς καὶ γυλιοτραχήλους εἴρηκε.
καὶ παροιμία εὐδαιμονέστερος τῶν Καρκίνου στροβίλων.
ἀντὶ τοῦ κακοδαιμονέστερος ἐν εἰρωνείᾳ.
Στρόβιλοι καὶ οἱ κοχλίαι καὶ οἱ θαλάσσιοι κήρυκες.
Στρογγύλοις στρογγύλοις ῥήμασι πιθανοῖς ἢ πανούργοις.
Ἀριστοφάνης ἐς τάχος παίει ξυνάπτων στρογγύλοις τοῖς ῥήμασι.
Στρομβιχίδης ὄνομα κύριον.
Στρόμβος ῥόμβος.
ἀπὸ τοῦ περιστρέφεσθαι.
Στρόμφιδες νῆσοι μεταξὺ Ζακύνθου καὶ Ἰλίαδος κείμεναι.
Στρούθης σατράπης τις βασιλικὸς ἦν.
Στρουθίζων τρίζων.
Στρουθός οὕτως Ἀττικοί.
Σοφοκλέους μελῶν κιχλῶν.
δοκοῦσι πρὸς τρυφὴν ἐκ τῶν ἄλλων πετεινῶν περισπούδαστα εἶναι μᾶλλον.
ἀεὶ δὲ τὸν Σοφοκλέα Ἀριστοφάνης σεμνολογεῖ.
τὸ γὰρ κάλλιστον τῶν ἐδεσμάτων μετὰ τὴν αὐτοῦ μνήμην εὐθὺς ἐπήγαγεν ἐνδεικνύμενος ὡς πάντων τῶν ποιημάτων ἀναγκαιότερά ἐστι τὰ αὐτοῦ ποιήματα τῇ χρήσει τῶν κιχλῶν παραβαλλόμενα.
λύσις ὀνείρου στρουθὸν κρατῶν φεύγοντα προσδόκα βλάβην.
Στροφάλιγγι τῇ συστροφῇ.
Στροφάς ἀντιλογίας.
Στροφαῖος οὕτως ἐκάλουν τὸν παρὰ τῇ θύρᾳ ἱδρυμένον δαίμονα ἅμα δὲ παρὰ τὸ στρέφειν τὰ πράγματα οἱ δὲ τοῦτο ποιοῦντες πανοῦργοι λέγονται.
Ἀριστοφάνης Πλούτῳ παρὰ τὴν θύραν Στροφαῖον ἱδρύσασθέ με.
ἐπωνυμία δέ ἐστιν Ἑρμοῦ παρὰ τὸ ταῖς θύραις ἱδρύσθαι ἐπὶ φυλακῇ τῶν ἄλλων κλεπτῶν οὗτοι γὰρ ὀπίσω τῶν θυρῶν εἰώθασι καὶ ἀναδύεσθαι καὶ ὅλως πανουργεύεσθαι.
Στροφή ἐκ τῶν Ἀριστοφάνους Ὀρνίθων.
ᾠδή ἤτοι στροφή Μοῦσα λοχμαία ποικίλη μεθ' ἧς ἐγὼ νάπαισι κορυφαῖς τ' ἐν ὀρείαις ἱζόμενος μελίας ἐπὶ φυλλοκόμου καὶ τὰ ἑξῆς.
Στρόφιγξ στροφή κίνησις.
ἢ ἀπὸ τοῦ συστρέφειν καὶ πανουργεύεσθαι.
Στρόφιον τὸ στρογγύλον ζωνάριον.
Ἀριστοφάνης τὸ στρόφιον ἤδη λυόμενον.
ἁλουργῆ ἀμπεχόμενος καὶ κόμην τρέφων χρυσῷ στρόφῳ κεκοσμημένην.
ἢ οὐκ ἐξείρηται ὡς στρόφιον διαδήματι καὶ λαγὼς ἐλάφῳ καὶ κάμηλος ἐλέφαντι καὶ κρόκος μύροις καὶ ὅσα ἄλλα ἐστὶν εὐώδη καὶ χοῖρος καὶ ὄρνιθες ταῖς ἑαυτῶν σαρξὶ τὸν αὐτὸν οὐκ ἔχουσι λόγον.
λέγεται καὶ στρόφος τὸ περὶ τὴν κεφαλὴν στρόφιον ὅ ἐστιν ἐρεοῦν.
Στρόφιον ὃ οἱ ἱερεῖς φοροῦσι.
Στρόφις ὁ εὔστροφος ἐν τοῖς πράγμασιν ἀπὸ τοῦ στροφέως ἡ μεταφορά καὶ ὁ εὐκίνητος.
Στροῦθος ὁ λελωβημένος.
Στρωμνή ἡ κλίνη.
Στρῶτες ἔθνος.
Στρωτήρ τὰ μικρὰ δοκίδια τὰ ἐπάνω τῶν δοροδόκων τιθέμενα στρωτῆρας ἔλεγον.
Στρυγγαῖος ὄνομα κύριον.
Στρύμη νῆσος ἄποικος Θασίων.
ἔστι δὲ ἐμπόριον Θασίων.
Στρυμόνος ὄνομα ποταμοῦ.
Στρυφνόν σκληρόν.
παῦσον αὐτοῦ τὸ στρυφνὸν καὶ πρίνινον ἦθος.
Στοιβάζω συνάγω.
Στοιβήν σωρόν.
Ἀριστοφάνης κἄν που δὶς εἴπω ταυτὸν ἢ στοιβὴν ἴδῃς ἐνοῦσαν ἔξω τοῦ λόγου κατάπτυσον.
ἀντὶ τοῦ κἄν τι ἐλάχιστον ῥῆμα ἢ περισσόν τι εὕροις καὶ παρέλκον ἐν τῷ λόγῳ.
ἀπὸ τῆς στοιβῆς τῶν φορτίων ἡ μεταφορά.
Στοιχεῖα ἀρχαί.
Δαμάσκιος στοιχεῖα πρῶτα καὶ μέγιστα τῆς τῶν ὄντων πολυθεάμονος ἱστορίας ἔρως φιλοπονία ἀγχίνοια.
Στοιχεῖα αἱ εἰκόνες καὶ διαπλάσεις τῶν ὀνείρων αἱ δι' ὀλίγου ἢ πολλοῦ χρόνου τὴν ἔκβασιν ἔχουσαι.
Στοιχεῖον στοιχεῖόν ἐστιν ἐξ οὗ πρώτου γίνεται τὰ γινόμενα καὶ εἰς ὃ ἔσχατον ἀναλύεται.
τὰ δὴ δʹ στοιχεῖα εἶναι ὁμοῦ τὴν ἄποιον οὐσίαν τὴν ὕλην.
εἶναι δὲ τὸ μὲν πῦρ θερμόν τὸ δὲ ὕδωρ ὑγρόν τὸν ἀέρα ψυχρόν τὴν γῆν ξηράν οὐ μὴν ἀλλὰ καὶ ἔτι ἐν τῷ ἀέρι εἶναι τὸ αὐτὸ μέρος.
ἀνωτάτω μὲν οὖν εἶναι τὸ πῦρ ὃ δὴ αἰθέρα καλεῖσθαι ἐν ᾧ πρώτην τὴν τῶν ἀπλανῶν σφαῖραν γεννᾶσθαι εἶτα τὴν τῶν πλανωμένων μεθ' ἣν τὸν ἀέρα εἶτα τὸ ὕδωρ.
ὑποστάθμην δὲ πάντων τὴν γῆν μέσην ἁπάντων οὖσαν.
Στοιχειοῦσι δοτικῇ.
Στοιχειώδη τὰ εἰσαγωγικά τὰ πρῶτα καὶ τὰ τῆς ἀρχῆς.
Στοιχείωσις ἀκριβεστάτη ἐπιτομή ἡ πρώτη μάθησις ἤτοι διάταξις.
κατὰ τάξιν.
βούλημα κοινὴ κρίσις.
Στοιχίζω τὸ περικυκλῶ τὴν πόλιν Στοιχῶ δὲ δοτικῇ τὸ συμφωνῶ.
Στοιχομυθεῖν ἐφεξῆς λέγειν.
Στοῖχος ἡ τάξις.
Στοιχῶμεν πειθώμεθα ἀρεσκώμεθα.
μὴ στοιχῶμεν ἑαυτοῖς φασὶν οἱ πατέρες.
Στύγαξ Εὐκράτης στρατηγὸς Ἀθηναίων δωροδόκος καὶ προδότης ὃς ἀπώλετο ὑπὸ τῶν λʹ.
οἱ δὲ ὡς πιὼν κώνειον.
Στυγερῆς καὶ Στυγερός ὁ μισητός.
Στυγερῷ μισητῷ ἢ φοβουμένῳ.
Στυγερωπός ὁ μισητός.
Στυγεῖ μισεῖ ἢ φοβεῖται.
ἀπὸ τῆς Στυγός ἥτις ἐστὶ πηγὴ ἐν ᾅδου.
Στυγητός μισητός.
Στυγὸς μελανοκάρδιος πέτρα διὰ τὸ τῆς λέξεως σφοδρὸν εἶπε μελανοκάρδιον οὐ γὰρ ἔχει καρδίαν ἡ πέτρα.
Ἀριστοφάνης Βατράχοις.
Στὺξ γὰρ κρήνη ἐν ᾅδου ὅρκος θεῶν.
ἀπὸ τῆς στυγνότητος.
Στυλίτης ὁ ἐπὶ κίονος ἱστάμενος.
Στύλος λύσις ὀνείρου στύλον κρατῶν ἔλπιζε τὴν θείαν χάριν.
Στύππαξ στρατηγὸς Ἀθηναίων Εὐκράτης δωροδόκος καὶ προδότης ὃς καὶ ἀπώλετο ὑπὸ τῶν λʹ.
οἱ δὲ ὡς πιὼν κώνειον.
Στύπη πηγνύντες εἰς τὴν γῆν ὀρθὰ τὰ στύπη ψαύοντα ἀλλήλοις ἐν ἡμικυκλίου σχήματι.
Στύππη τὸ στίππυον.
Ἰώσηπος πληρώσαντες τὴν στοὰν στύππης πρὸς δὲ ἀσφάλτου τε καὶ πίσσης.
Στυπεῖον δέ.
Στυπεῖον Στύππιον δέ.
καὶ τὸ μὲν σημαίνει τὸ τῆς ἐλαίας ὀστοῦν τὸ δέ ὅθεν τὸ λίνον νήθεται.
Στύραξ ὁ σαυρωτὴρ καλούμενος ἡ τοῦ δόρατος ἀρχή ἐφ' ᾗ στηρίζεται.
Στύραξ τὸ κάτω τοῦ δόρατος τραχήλιον ὃ καταπηγνύειν εἰς τὴν γῆν εἰώθασι.
καὶ Θουκυδίδης φησί στυρακίῳ ἀκοντίῳ ἀντὶ βαλάνου χρησάμενος εἰς τὸν μοχλόν.
καὶ Στυρακίζω ἕλκω.
Στυφεδανός ὦ οὗτος στυφεδανὲ καὶ χοιρόθλιψ ποθεῖς ἐρᾶν τ' ἔοικας ὡραίας σοροῦ.
Στυφελίξαι σεῖσαι κακῶσαι διῶξαι.
καί ποτέ μιν στυφελιζομένου σκύλακος παριόντα φασὶν ἐποικτεῖραι καὶ τόδε φάσθαι ἔπος παῦσαι μηδὲ ῥάπιζ' ἐπειὴ φίλου ἀνέρος ἐστί.
Στυφελισμούς ὀργάς ὕβρεις μέμψεις λοιδορίας.
οἵας δὲ Κράτης ὀργὰς ὑμῶν ἠνέσχετο καὶ στυφελισμούς.
Ἀριστοφάνης Ἱππεῦσι.
ὃς ἀπὸ σμικρᾶς δαπάνης ὑμᾶς ἀριστίζων ἀπέπεμπε.
καὶ ἐν Μυθικοῖς ὅθι στυφελῶν ἀπὸ πετρῶν ὀστρακόεντα νῶτα καὶ ἀγκύλα γυῖα κεάσθη.
Στυφοκόμπος ὁ μάχιμος ὄρτυξ.
παρὰ τὸ στερεῶς κόπτειν.
ὑπὸ στυφοκόμπου τὴν κεφαλὴν πεπληγμένος.
Σοί δοτική.
Συάκιον εἶδος ἰχθύος.
Συβαρίτης ἀρσενικόν θηλυκὸν δὲ διὰ τοῦ ι.
Συβαριτικαῖς καὶ Συβαρικαῖς τρυφηλαῖς λαμπραῖς πολυτελέσι τρυφηταὶ γὰρ οἱ Συβαρῖται.
οὗτοι γὰρ οὕτω διῆγον τρυφηλῶς ὡς καὶ τοὺς ἵππους διδάσκειν πρὸς αὐλὸν ὀρχεῖσθαι.
καὶ Συβαρίζειν τὸ τρυφᾶν ἢ τὸ θορυβεῖν.
καὶ Συβάρεια ἐπιφθέγματα παρ' Ἐπιχάρμῳ.
καὶ Συβαριτικοὶ λόγοι οἱ Αἰσώπειοι.
καὶ Συβαρίσαι τὰ τῶν Συβαριτῶν ποιῆσαι.
καὶ παροιμία Συβαρίτης διὰ πλατείας ἐπὶ τῶν σοβαρῶς διαπορευομένων.
Συβαρῖται δὲ γάστριες ἦσαν καὶ τρυφηταί.
τοσοῦτος δὲ ἦν ζῆλος παρ' αὐτοῖς τρυφῆς ὥστε καὶ τῶν ἔξωθεν ἐθνῶν μάλιστα ἠγάπων Ἴωνας καὶ Τυρρηνούς διότι συνέβαινεν αὐτοὺς τοὺς μὲν τῶν Ἑλλήνων τοὺς δὲ τῶν βαρβάρων προέχειν τῇ κατὰ τὸ ζῆν πολυτελείᾳ.
παρὰ τούτοις δὲ Μινδυρίδης λέγεται περιουσιάσαι τρυφῇ οὗτος γὰρ Κλεισθένους τοῦ Σικυωνίων τυράννου νικήσαντος ἅρματι καὶ κηρύξαντος παραγενέσθαι τοὺς προαιρουμένους γαμεῖν αὐτοῦ τὴν θυγατέρα δοκοῦσαν κάλλει διαφέρειν ἀναχθῆναί τινα ἐκ Συβάρεως νηῒ πεντήκοντα τοὺς ἐρέτας ἔχοντα ἰδίους οἰκέτας τοὺς μὲν ἁλιεῖς τοὺς δὲ ὀρνιθοθήρας.
παραγενόμενος δὲ εἰς Σικυῶνα ταῖς κατὰ τὴν οὐσίαν παρασκευαῖς οὐ μόνον τοὺς ἀντιμνηστεύοντας ἀλλὰ καὶ τὸν τύραννον αὐτὸν ὑπερᾶραι καίπερ τῆς πόλεως αὐτῷ πάσης συμφιλοτιμουμένης.
ἐν δὲ τῷ μετὰ τὴν ἄφιξιν δείπνῳ προσιόντος τινός ὅπως κατακλιθῇ πρὸς αὐτόν εἰπεῖν ὅτι κατὰ τὸ κήρυγμα πάρεστιν ἢ μετὰ Κλεισθένους γυναικὸς ἢ μόνος κατακλιθησόμενος.
Συβαρῖται μαίνονται.
ζήτει ἐν τῷ Ἄμυρις μαίνεται.
Συβήνη ἡ δερματίνη αὐλοθήκη.
ἢ ἡ φαρέτρα.
Θεσμοφοριαζούσαις Ἀριστοφάνης ἀλλ' οὐκ ἔχω οὐδέν.
ἀλλὰ συβήνην λάβε.
Συβόσιον τὸ χοιροφορβεῖον.
Συβώτης χοιροβοσκός.
Συγγένεσθε συμμαχήσατε συνεργήσατε συμπράξατε.
Σοφοκλῆς ὦ θεοὶ πατρῷοι συγγένεσθε γ' ἀλλὰ νῦν.
ἀντὶ τοῦ συμμαχήσατε ἡμῖν κἂν νῦν.
Συγγενής καὶ ἐπὶ ἀνδρὸς καὶ γυναικὸς ἡ αὐτὴ γραφὴ φυλάττεται.
Συγγίνομαι δοτικῇ.
Συγγινώσκω δοτικῇ.
Συγγνώμη συγχώρησις.
ὅτι οὐ δεῖ τὸν σπουδαῖον ἔν τινι συγγνώμην ἔχειν μηδὲ παριέναι τὰς ἐπιβαλλούσας ἐκ τοῦ νόμου κολάσεις ἐπεὶ τό γε εἴκειν καὶ ὁ ἔλεος αὐτή τε ἡ ἐπιείκεια οὐδεμία ἐστὶ ψυχῆς πρὸς κολάσεις προσποιουμένη χρηστότητα μηδ' οἴεσθαι σκληροτέρας αὐτὰς εἶναι.
λαμβάνεται δὲ τὸ ὄνομα καὶ ἐπὶ τῆς ἀφέσεως καὶ συγχωρήσεως.
ὅτι ἐπειδὴ ὁ γνοὺς ἑαυτόν τουτέστιν ὁ μὴ ἐπὶ τοῖς πταίσμασιν ἀγνοῶν ὅτι ἔπταισεν ἀλλὰ φυλάττων τὸ γνῶθι σαυτόν μὴ τοῖς κατορθώμασιν εἰ καί ποτε ὀλίγον ἐπινυστάξας εἰς ἀλαζονείαν ἤρθη μέγα φρονῶν ἀλλὰ τὴν οἰκείαν φύσιν καὶ ἀσθένειαν καταμανθάνων γνωσιμαχεῖ ὁ συγγνούς τουτέστιν ὁ συννοήσας ὅτι ἐκεῖνος ἔργῳ παλινῳδίαν ᾄδει συγχωρεῖ τῷ γνόντι ἑαυτόν ὁ μὴ συγγνοὺς οὐ συγχωρεῖ.
διὸ καὶ ὁ μὲν μέμψεώς ἐστιν ἄξιος μὴ γνοὺς ἑαυτόν ὁ δὲ μὴ συγγνοὺς τῷ γνόντι ἑαυτόν.
Συγγνώμονα συμπαθῆ οἰκτίρμονα.
οὐ χρὴ πικρὸν εἶναι καὶ ἀπαραίτητον καὶ συγγνώμονά τε ἥκιστα ἄνθρωπον ὄντα καὶ τοῖς αὐτοῖς περιπεσεῖν δυνάμενον ἐξ ὧν κωλύει πικρῶς ἄλλον.
ὀρθῶς γὰρ εἴρηται τὸ μὲν μηδὲν ἁμαρτεῖν θεοῦ ἐστι καὶ πάντα κατορθοῦν.
ἄνθρωπος δὲ οὐκ ἂν εἴποι ἐπ' οὐδενί ὅτι μὴ πείσεται τόδε τι μυρίαι γὰρ κῆρες ἡμῖν ἐφεστᾶσιν οὐ μόνον θανάτου ἀλλὰ καὶ κακῶν ἄλλων.
Συγγραφεύς φησὶν ὁ μέγας Μάξιμος ὅτι ὁ λόγους συγγραφόμενος ἢ πρὸς τὴν ἑαυτοῦ ὑπόμνησιν συγγράφεται ἢ πρὸς ὠφέλειαν ἑτέρων ἢ καὶ ἄμφω ἢ πρὸς βλάβην τινῶν ἢ πρὸς ἐπίδειξιν ἢ ἐξ ἀνάγκης.
Συγγραφεῖς εἰθισμένον ἦν παρ' Ἀθηναίοις ὁπότε δέοι πλῆθός τι αἱρεῖσθαι εἰς ῥητὴν ἡμέραν εἰσέφερε γνώμας εἰς τὸν δῆμον ὡς Ἰσοκράτης φησί.
τοῦτο δὲ καὶ πρὸ τῆς καταστάσεως τῶν νῦν ἐγίνετο καθὰ Θουκυδίδης ἐν τῇ ηʹ ἐν δὲ τούτῳ τῷ καιρῷ οἱ περὶ τὸν Πείσανδρον ἐλθόντες εὐθὺς τῶν λοιπῶν εἴχοντο.
καὶ πρῶτον μὲν τὸν δῆμον συλλέξαντες εἶπον γνώμην ιʹ ἄνδρας ἑλέσθαι συγγραφέας αὐτοκράτορας τούτους δὲ συγγράψαντας γνώμην ἐξενεγκεῖν εἰς τὸν δῆμον ἐς ἡμέραν ῥητήν καθότι ἄριστα ἡ πόλις οἰκήσεται.
ἦσαν δὲ οἱ μὲν πάντες συγγραφεῖς λʹ οἱ τότε αἱρεθέντες ὥς φησιν Ἀνδροτίων καὶ Φιλόχορος.
ὁ δὲ Θουκυδίδης τῶν ιʹ ἐμνημόνευσε μόνων τῶν προβούλων.
Συγγράφω αἰτιατικῇ.
καὶ τοὺς πολιτικοὺς λόγους συγγράφων.
ὅτι Ἑκαταῖος πρῶτος ἱστορίαν πεζῶς ἐξήνεγκε συγγραφὴν δὲ Φερεκύδης τὰ γὰρ Ἀγησιλάου νοθεύεται.
Συγκαλεῖς συνήγαγες.
Συγκαλύπτω αἰτιατικῇ.
Συγκατάβασις ὅταν μὴ ὡς ἔστιν ὁ θεὸς φαίνηται ἀλλ' ὡς ὁ δυνάμενος αὐτὸν θεωρεῖν οἷός τε ἐστὶν οὕτως ἑαυτὸν δεικνύει ἐπιμετρῶν τῇ τῶν ὁρώντων ἀσθενείᾳ τῆς ὄψεως τὴν ἐπίδειξιν.
Συγκάταινον συγκατατιθέμενον συνευδοκοῦντα.
Σύγκαιρον ἐπιτήδειον.
χειμῶνος ὥρα ἦν καὶ τὸ πῦρ ἐξέκαυσε τῇ ὥρᾳ σύγκαιρον.
Συγκεκυφός συνελθόν.
Ἀριστοφάνης τοῦτο δ' εἰς ἕν ἐστι συγκεκυφός.
οἷον ὁμονοοῦσιν ἑαυτοῖς καὶ συμπνέουσιν.
ὁρᾷς γὰρ αὐτῷ στῖφος οἷόν ἐστι βυρσοπωλῶν νεανιῶν τούτους δὲ περιοικοῦσι μελιτοπῶλαι τυροπῶλαι.
Σύγκεισθε ὁμονοεῖτε.
Σύγκλητος ἐκκλησία τῶν ἐκκλησιῶν αἱ μὲν ἔξωθεν καὶ μετὰ μῆνα ἐγίνοντο εἰ δέ τι ἐξαίφνης κατεπείξειεν ὥστε γενέσθαι ἐκκλησίαν αὐτὴ ἐκαλεῖτο σύγκλητος ἐκκλησία.
Δημοσθένης κατ' Αἰσχίνου.
Συγκλείω αἰτιατικῇ.
Συγκλώδης ὄνομα κύριον.
Συγκλύδων ἀνθρώπων συμμίκτων ἐπηλύδων παρεισάκτων.
τοῦ δὲ ἀσήμου καὶ σύγκλυδος ὄχλου ταχέως πρὸς αὐτὸν συνισταμένου δισμυρίων οὐ πολὺ ἀποδέοντας ἔσχε.
Συγκομιδή ὡς ἐπὶ καρπῶν.
Θουκυδίδης ἐν γʹ καὶ ἐν συγκομιδῇ καρποῦ ἦσαν.
καὶ Λυσίας ἐν τῷ πρὸς Ξενοφῶντα συγκομίσας δὲ δῶρα καὶ ἀποδόμενος τὸ ἀργύριον.
ἡ σὺν πρόθεσις κατὰ διάστασιν συγκομιδή.
Συγκορυβαντιῶμεν ἀντὶ τοῦ συμμαινόμεθα συνορχούμεθα συνενθουσιῶμεν.
Συγκόψαι ἐπὶ τοῦ πληγαῖς αἰκίσασθαι.
οὕτως Μεταγένης.
Συγκρητίσαι τὰ τῶν Κρητῶν φρονῆσαι.
Σύγκριμα ἡ ἐκ πολλῶν εἰς ἄλληλα συμφωνία οἵα ἡ τῶν δʹ στοιχείων κοινωνία.
Σύγκρισις ἡ ἑνὸς πρὸς ἕνα ἢ πλείονας.
ἑνὶ γὰρ οὐ γίνεται σύγκρισις εἰ μὴ κατὰ χρόνον ὅταν ζητῶμεν τότε λευκότερον τόδε τι νῦν ἢ πρότερον.
ὅτι ἡ σύγκρισις κατὰ πολλοὺς τρόπους γίνεται ἢ γὰρ ποτέρῳ μᾶλλον τῶν ὑποκειμένων κατηγορούμενον ὡς ἐπὶ τοῦ πότερον ὁ πλοῦτος ἢ ἡ ὑγεία αἱρετώτερον ἢ πότερον μᾶλλον τῷ ὑποκειμένῳ ὑπάρχει οἷον τῇ ὑγείᾳ τὸ ἡδὺ ἢ τὸ χρήσιμον πότερον τῷδε τόδε ἢ τόδε τῷδε οἷον πότερον τῇ ὑγείᾳ μᾶλλον ὑπάρχει τὸ ἀγαθὸν ἢ τῇ νόσῳ τὸ κακόν ὅπως γὰρ ἂν αἱ συγκρίσεις γίνωνται ἀπὸ τοῦ συμβεβηκότος λέγονται.
καὶ κατὰ τὸ μᾶλλον δὲ γίνεται καὶ κατὰ τὸ ἧττον καὶ κατὰ τὸ ὁμοίως ἡ σύγκρισις συγκριτικὰ γὰρ καὶ τὰ τοιαῦτα εἰ ἡ ὑγεία μᾶλλον πλούτου οὖσα αἱρετὴ μὴ ἔστι δι' αὑτὴν αἱρετή οὐδὲ ὁ πλοῦτος.
καὶ εἰ ἡ ἡδονὴ μᾶλλον οὖσα ἀγαθὸν ἢ τέλος μή ἐστιν ἀγαθόν οὐδ' ἂν τέλος εἴη.
καὶ πάλιν εἰ ὁ πλοῦτος ἥττων ἢ ὑγείας ὢν ἀγαθὸς ἀγαθόν ἐστι καὶ ἡ ὑγεία.
καὶ εἰ ἡ ὑγεία ἧττον οὖσα ἀγαθὸν τοῖς ἐν εἰρήνῃ οὖσιν ἢ τοῖς πολεμοῦσιν ἀγαθόν ἐστιν ἢ τούτοις κἀκείνοις.
Συγκριτικῶς ὁμοίως.
Συγκροτεῖ δοτικῇ.
συνάγει αὔξει συνιστᾷ καὶ συνδεῖ πρὸς ἁρμονίαν ἄγει.
συνέχει συμπράττει οὐδένα καιρὸν παραλείπει.
Ἀγαθίας συνεκροτοῦντο αἱ δυνάμεις ὑπὸ Ναρσοῦ καὶ ἅπαντα ἤθροιστο τὰ στρατεύματα.
Συγκρούειν συναθροίζειν.
καὶ Σύγκρουσις παραλογισμός.
Κρούσειν τὸ ἀπατῆσαι τὸν ἀκούοντα οἷον παρακρούσασθαι καὶ συναρπάσαι.
Συγκυκῶν συνταράσσων.
Συγκυροῦντα διαφέροντα συνεγγίζοντα.
Συγχαίρω γενικῇ συντάσσεται.
ὁ μὲν συνέχαιρε τῆς νίκης ὁ δὲ ἀνθυπεκρίνετο.
Συγχέω αἰτιατικῇ.
Συγχεῖ ἀφανίζει συμμιγνύει.
Συγχίδα ἐν Ἐπιγράμμασι καὶ μονόπελμον συγχίδα καὶ στεγανὰν κρατὸς ἐρημοκόμου.
ὡς ἔοικε κτένα λέγει.
Συγχωρῶ δοτικῇ.
Συγχρῶμαι δοτικῇ.
Συγχρωτίζεσθαι πλησιάζειν.
Ζήνωνι γὰρ τῷ Κιτιεῖ ἐχρήσθη πυνθανομένῳ περὶ βίου πῶς ἂν εὐδαίμων γένοιτο εἰ συγχρωτίζοιτο τοῖς νεκροῖς ὅ ἐστι τοῖς βιβλίοις τοῖς τῶν ἀρχαίων.
τουτέστι μελέτην ἀσκεῖν καὶ λόγοις τρέφειν ψυχὴν τὴν βασίλειαν.
καὶ ζήτει ἐν τῷ Αἰγυπτία κληματίς.
Συγχυθείς συνταραχθείς.
Σὺ δὲ μὴ πρὸς ὀργήν ἀλλὰ πραόνως ἔλεγχ' ἐλέγχου.
λοιδορεῖσθαι δ' οὐ πρέπει ἄνδρας ποιητάς ὥσπερ ἀρτοπώλιδας.
σὺ δ' εὐθὺς ὥσπερ πρῖνος ἐμπρησθεὶς βοᾷς.
καὶ γὰρ ἡ πρῖνος καιομένη ψόφον ποιεῖ.
Συέδρων ὅτι Αἰλιανὸς ἐπὶ Οὐάλεντος ἐστρατήγησεν.
ἦν δὲ ἐκ Συέδρων ἐλεύθερος ἄγαν καὶ ἀνεστηκώς.
καὶ ζήτει ἐν τῷ Αἰλιανός.
Συηναῖος καὶ Συήνη ἡ δερματοθήκη.
Συΐνη δὲ ἡ συκέα.
Συηνία καὶ Κυηνία ἀμαθία σκαιότης.
παρὰ Φερεκράτει.
καὶ συηνεῖν Πλάτων ὁ φιλόσοφος τὸ ἀμαθῶς ἀναστρέφεσθαι καὶ συῶδές τι ποιεῖν.
καὶ Συηνία πόλις.
Συΐνη δὲ συκέα.
Σύινον ἔλαιον καὶ σησάμινον ᾧ ἐχρίοντο οἱ σὺν Κύρῳ στρατευθέντες.
Συκάζειν οὕτω τὸ ἐπηρεάζειν ἔλεγον οἱ παλαιοί.
ζήτει ἐν τῷ ἀποσυκάζεις.
Συκάμινον εἶδος δένδρου.
καὶ σάρκωμά τι ἢ ἕλκος γινόμενον ἐπί τε τοῖς ὀφθαλμοῖς καὶ ταῖς ἕδραις ὃ καὶ σῦκον λέγεται.
Συκέα τὸ δένδρον.
Σῦκον δὲ ὁ καρπός.
Συκῆ ζήτει ἐν τῷ ὄλυνθος.
Σύκινον ἀσθενές.
καὶ παροιμία Συκίνη μάχαιρα ἀντὶ τοῦ συκοφάντις.
καὶ ἑτέρα παροιμία Συκίνη ἐπικουρία ἐπὶ τῶν ἀνωφελῶν.
ἡμεῖς δὲ οἱ καθήμενοι τὴν συκίνην ἐπικουρίαν τοὺς στρατιώτας προσδεχόμενοι.
ὅτι συκίνη ναῦς τὸ εὐτελὲς δηλοῖ.
καὶ ζήτει ἐν τῷ ἐγένετο καὶ Μάνδρωνι.
ὅτι τῆς συκομόρρου ὁ καρπὸς οὐ πεπαίνεται εἰ μή τινα βραχεῖαν τομὴν δέξηται.
Σῦκον αἰτεῖν κολακεύειν νεωστὶ γὰρ τῶν σύκων φαινομένων ὡς ἂν εἰς ὥρας ἥκοντες ἐλιπάρουν τοὺς συκωροὺς δοῦναι.
ζήτει περὶ ἐρινεοῦ τοῦ καρποῦ τῆς ἀγρίας συκῆς ἐν τῷ ἐρινεός.
Σῦκον αἰτεῖς ἐπὶ τῶν κολακευόντων οἱ γὰρ Ἀθηναῖοι ἐκολάκευον τοὺς γεωργούς βουλόμενοι παρ' αὐτῶν λαβεῖν πρώϊμα σῦκα οἰωνίζοντο γὰρ αὐτοῖς καὶ πάλιν ἐλθεῖν ἐς νέωτα.
καὶ πάλιν ἑτέρα παροιμία Σῦκον ἐφ' Ἑρμῇ ἐπὶ τῶν προκειμένων ἐπ' ὠφελείᾳ τοῖς βουλομένοις ὁπότε γὰρ φανείη σῦκον τῷ Ἑρμῇ τοῦτο ἀνετίθεσαν καὶ ὁ βουλόμενος ἐλάμβανε.
καὶ ἑτέρα παροιμία Ὥσπερ τὰ σῦκ' ἐπὶ τοὺς ὀφθαλμοὺς ἔφυ ἐπὶ τῶν προσφυῶς τινος πράγματος ἐχομένων.
σῦκα λέγων τὰ σαρκώματα ἢ ἕλκος γινόμενον ἐπὶ τοῖς ὀφθαλμοῖς.
σῦκον λέγει τὰ ἐπὶ τοὺς ὀφθαλμοὺς σαρκώματα ἢ ἕλκος γινόμενον ἐπὶ τοῖς ὀφθαλμοῖς.
Ἀριστοφάνης ὥσπερ τὰ σῦκ' ἐπὶ τοὺς ὀφθαλμοὺς ἔφυ.
Σῦκον στύκον τί ὄν τὸ ἑστηκὸς καὶ μὴ ῥιπτόμενον ὡς ὁ ὄλυνθος.
ὄλυνθος δὲ παρὰ τὸ ὅλος ἀνθεῖν ἤγουν ἐκ πρώτης ἀνθήσεως τὸ αὐτὸ ἔχειν.
ὅτι τὸ σῦκον ἀλεξιφάρμακόν ἐστι καὶ μόνον καὶ ἰσχάδες σὺν πηγάνῳ ὀπτώμεναι καὶ νήσταις διδόμεναι ὁμοίως γλήχωνι.
καί σῦκόν τε μελαντραγές.
λύσις ὀνείρου βρῶσις σύκων δείκνυσι φληνάφων ψόφους.
Συκοφαντεῖν κνίζειν ἐρωτικῶς.
οὕτως Πλάτων καὶ Μένανδρος.
Συκοφαντεῖν τὸ ψευδῶς τινος κατηγορεῖν.
κεκλῆσθαι δέ φασι τοῦτο παρ' Ἀθηναίοις πρῶτον εὑρεθέντος τοῦ φυτοῦ τῆς συκῆς καὶ διὰ τοῦτο κωλυόντων ἐξάγειν τὰ σῦκα.
τῶν δὲ φαινόντων τοὺς ἐξάγοντας συκοφαντῶν κληθέντων συνέβη καὶ τοὺς ὁπωσοῦν κατηγοροῦντας τινῶν φιλαπεχθημόνως οὕτω προσαγορευθῆναι.
Ἀριστοφάνης καὶ ταῦτα μὲν δὴ σμικρὰ κἀπιχώρια.
ἴδιον γὰρ Ἀθηναίων τὸ συκοφαντεῖν.
Αἰλιανός ὁ δὲ ἐσυκοφάντει τὸν θεὸν ὀλιγωρίας.
ἐκ δὴ τούτων νόσοι καὶ τροφῶν ἀπορίαι τὴν Ἱμεραίων κατέσχον.
Συκοφάντης λιμοῦ γενομένου ἐν τῇ Ἀττικῇ τινὲς λάθρα τὰς συκᾶς τὰς ἀφιερωμένας τοῖς θεοῖς ἐκαρποῦντο μετὰ δὲ ταῦτα εὐθηνίας γενομένης κατηγόρουν τούτων τινές.
ἐκεῖθεν οὖν συκοφάντης λέγεται.
ζήτει ἐν τῷ ἀποσυκάζεις.
Συκοφάντης ὁ διάβολος τὸν γὰρ θεὸν ἐσυκοφάντησε φήσας κεκωλυκέναι τοῦ ξύλου τὴν μετάληψιν καὶ κατὰ τοῦ Ἰώβ μὴ δωρεὰν σέβεται Ἰὼβ τὸν θεόν καὶ Συκοφαντία ἡ ψευδὴς κατηγορία.
καὶ ῥῆμα Συκοφαντῶ αἰτιατικῇ.
Συκοφάσους συκοφάντας.
ἦν ἄρα νικῆσαι συκοφάσους ἀδίκους.
Συκυαῖσι Φερεκράτης Τυραννίδι ἆρ' ἀραχνία ὥσπερ ταῖς συκυαῖσι ταῖς κεναῖς.
ζήτει ἐν τῷ ἀράχνη.
Συλλαβών εἰς νοῦν λαβών.
ὁ δὲ Πεισίστρατος συλλαβὼν τὸ χρηστήριον καὶ φὰς δέκεσθαι τὸ χρησθέν.
Σύλας τὰς συλλήψεις.
Δημοσθένης ἐν τῷ Περὶ στεφάνου ὁπόταν μὴ σύλαι ὦσιν Ἀθηναίοις.
ἐν δὲ τοῖς ἑξῆς ὥσπερ ἐξηγούμενος αὐτό φησι σεσυλήμεθα δὲ τὰ ἡμέτερα αὐτῶν ὑπὸ Φασηλιτῶν δεδομένων συλῶν Φασηλίταις κατὰ Ἀθηναίων.
ἐπειδὰν γὰρ μὴ θέλωσιν ἀποδοῦναι ἃ ἔλαβον τί ἄν τις ἔχοι ἄλλο ὄνομα θέσθαι τῷ τοιούτῳ ἢ ὅτι ἀναιροῦνται τὰ ἀλλότρια ἀντὶ τοῦ τὰς συλλήψεις σύλας ἔλεγον.
Σύλλας Σύλλου ὄνομα κύριον.
ὅτι ἐπὶ Σύλλα τοῦ ὑπάτου ὁ ἐμφύλιος Ῥωμαίων ἀνήφθη πόλεμος.
ἐπισημῆναι δὲ τὴν τῶν μελλόντων κακῶν φορὰν Λίβιός φησι καὶ Διόδωρος.
ἐξ ἀνεφέλου τοῦ ἀέρος καὶ αἰθρίας πολλῆς ἦχον ἀκουσθῆναι σάλπιγγος ὀξὺν ἀποτεινούσης καὶ θρηνώδη φθόγγον.
καὶ τοὺς μὲν ἀκούσαντας ἅπαντας ἔκφρονας ὑπὸ δέους γενέσθαι τοὺς δὲ Τυρρηνῶν μάντεις μεταβολὴν τοῦ γένους καὶ μετακόσμησιν ἀποφήνασθαι σημαίνειν τὸ τέρας.
εἶναι μὲν γὰρ ἀνθρώπων ηʹ γένη διαφέροντα τοῖς βίοις καὶ τοῖς ἤθεσιν ἀλλήλων ἑκάστῳ δὲ ἀφωρίσθαι χρόνον ὑπὸ τοῦ θεοῦ συμπεραινόμενον ἐνιαυτοῦ μεγάλου περιόδῳ.
τῆς γοῦν προτέρας περιόδου τελευτώσης καὶ ἑτέρας ἐνισταμένης κινεῖσθαί τι σημεῖον ἐκ γῆς ἢ οὐρανοῦ θαυμάσιον ὃ δῆλον εὐθὺς τοῖς τὰ τοιαῦτα σοφοῖς γίνεσθαι ὅτι καὶ τρόποις ἄλλοις καὶ βίοις ἄνθρωποι χρώμενοι γεγόνασι καὶ θεοῖς ἧττον τῶν προτέρων μέλονται.
ταῦτα μὲν οὖν εἴτε οὕτως εἴτε ἄλλως πως ἔχει σκοπεῖν παρίημι.
ὅτι Σύλλας ὁ ὕπατος ἀπάρας ἐξ Ἐφέσου προσσχών τε ταῖς Ἀθήναις ἐνδιέτριψε τῇ πόλει χρόνου τινὸς καὶ τὴν Ἀπελλικῶντος τοῦ Τηΐου καταλαβὼν ἐνταῦθα βιβλιοθήκην ἀνείλετο ἐν ᾗ πλεῖστα τῶν Ἀριστοτέλους καὶ Θεοφράστου βιβλίων ἦν οὔπω τότε τοῖς πολλοῖς ᾗ φησι Πλούταρχος γνωριζόμενα ἀλλ' ἐντεῦθεν ἐς τὴν τῶν ἀνθρώπων ἐκφοιτήσαντα γνῶσιν.
ὅτι Σύλλας ὁ ὕπατος ἐπιλογισμὸν τῶν ἑαυτοῦ πράξεων ποιήσας Εὐτυχῆ ἑαυτὸν ἐκάλει καὶ ἔγραφε.
καί ποτε Λαβερία Ῥωμαία γυνὴ οὐκ ἀφανής ἐξόπισθεν τοῦ Σύλλου πορευομένη ἐπιβάλλει τὴν χεῖρα καὶ κροκύδα τοῦ ἱματίου σπᾷ.
τοῦ δὲ ἐπιστραφέντος οὐδὲν δεινόν εἰπεῖν αὐτόκρατορ ἀλλὰ βούλομαι τῆς σῆς κἀγὼ μικρὸν εὐτυχίας μεταλαβεῖν.
τὸν δὲ ὑπερησθῆναί τε τῷ ῥηθέντι καὶ μετὰ μικρὸν ἀγαγέσθαι ταύτην γυναῖκα τῆς Μετέλλης ἤδη τεθνηκυίας.
Συλλαῖος ὄνομα κύριον.
καὶ Σύλαιον πόλις.
Συλλέγω αἰτιατικῇ.
Συλλήβδην συλλαβών ἀθρόως.
ὡς ἀγαθὰ συλλήβδην ἅπαντά σοι φέρω.
ἐπὶ τῶν εὐδαιμονίαν ἐπαγγελλομένων.
Συλλήπτορα βοηθόν.
Σύλλιον πόλις πλησίον Σίδης.
Συλλογῆς ὄνομα ἀρχῆς.
Συλλογισμός ἀπ' αὐτοῦ τοῦ ὀνόματος ὁ συλλογισμὸς σύνθεσίν τινα λόγων ἔοικε σημαίνειν ὥσπερ καὶ ὁ σύμψηφος ψήφων.
ὄργανον δέ ἐστιν ὁ συλλογισμὸς πρὸς τὸ φανερόν τι ποιῆσαι μὴ δοκοῦν εἶναι γνώριμον διά τινων γνωρίμων τε καὶ φανερῶν.
ἐπεὶ δὲ πᾶν ὄργανον χρήσιμον καὶ ὁ συλλογισμὸς ἄρα χρήσιμος.
πᾶν δὲ ὄργανον ὃ μὴ τὴν χρείαν αὑτοῦ παρέχεται ἀναιρεῖται.
ἔστι δὲ συλλογισμὸς προτάσεις μετὰ συμπεράσματος.
Σύλλογος ἄθροισις.
ἐνδήμων δὲ σύλλογος ἀμήχανος γίνεται.
Συλλογισμός ὅταν τῷ πρώτῳ λόχῳ ἕτερος λόχος ἐπιτεθῇ ὥστε λοχαγὸν λοχαγῷ καὶ οὐραγὸν οὐραγῷ καὶ τοὺς μεταξὺ τοῖς ὁμοζύγοις παρίστασθαι.
Συλόνυχας ἐν Ἐπιγράμμασι καὶ ψῆκτραν ἄκιτιν ἀπέπτυσε καὶ λιποκόπους φασγανίδας καὶ τοὺς συλόνυχας ὄνυχας.
Συλοσῶντος ὄνομα κύριον.
γενικῆς πτώσεως.
Συλῶ αἰτιατικῇ.
τὸ συ μακρόν.
ἀμφοτέρους ᾔσχυνε σεσύληται μὲν ὁ Βάκχος.
ἐν Ἐπιγράμμασι.
Συλῶντος χλαμύς παροιμία.
ζήτει ἐν τῷ χλαμύς.
Συμμαθεῖν οἷον μεμαθηκότα τὸ γεγονός.
οὐδείς με οἶδε τόπος ἀλλὰ μάτην περιῆλθον ἢ ἀντὶ τοῦ διδάξαι εἰς μάθησιν ἀγαγεῖν τοῦ ζητουμένου.
Σοφοκλῆς κοὐδεὶς ἐπίσταταί με συμμαθεῖν τόπος.
καὶ Συμμαθόντι συνεθισθέντι.
καὶ πάνυ ἡδὺ ἦν συμμαθόντι τὸ πόμα τὸ ἐκ κριθῶν.
Συμμαχία ἐπιμαχίας διαφέρει.
καί ἐστιν μὲν συμμαχία ὅταν τις τὸν αὐτὸν ἔχῃ τῷ συμμαχουμένῳ ἐχθρὸν καὶ φίλον ἐπιμαχία δέ ὅταν τις μόνῳ τῷ συμμαχουμένῳ ἀδικουμένῳ βοηθῇ οὐ μέντοι καὶ ἀδικοῦντι συμπράττοι.
Συμβαλεῖν διακρῖναι νοῆσαι συγκρῖναι.
Συμβάλλειν μεταδιδόναι κιχρᾶν.
ἔπειτα συμβάλλειν πρὸς ἀλλήλας ἔφη ἱμάτια χρυσίον ἀργύριον ἐκπώματα μόνας μόναις οὐ μαρτύρων γ' ἐναντίον.
συμβαλεῖν οὐδεὶς εἶχε τὸ γενόμενον.
ἀντὶ τοῦ νοῆσαι.
Συμβαλόντα τουτέστι τὸν δανεισάμενον.
ὁ δὲ ἦλθε παρὰ τὴν βασίλισσαν τὸν συμβαλόντα αἰτιασάμενος καὶ δεηθῆναι αὐτῷ βοηθῆσαι τὰ δίκαια.
Ἀρριανός συνέκειτο γὰρ τὸν μὲν σημῆναι τὸν δὲ συμβαλόντα ποιέειν τὸ τεταγμένον.
Σύμβαμα κατὰ γραμματικοὺς πρότασις ἐξ ὀνόματος καὶ ῥήματος αὐτοτελῆ διάνοιαν ἀπαρτίζουσα οἷον Ἰωάννης περιπατεῖ.
παρασύμβαμα δὲ πρότασις ἐξ ὀνόματος καὶ ῥήματος οὐκ αὐτοτελῆ διάνοιαν ἀπαρτίζουσα οἷον Ἰωάννῃ μέλει.
φήσας γὰρ Ἰωάννης περιπατεῖ οὐδενὸς ἑτέρου ἔχρῃζεν εἰπὼν δὲ Ἰωάννῃ μέλει περὶ τίνος παρέλειψεν εἰπεῖν.
Συμβάς συμφωνήσας πεισθείς.
Τραιανὸς δὲ μὴ συμβὰς ἐπὶ ταῖς ὁμολογίαις ἐν παρασκευῇ ἦν.
Σύμβασις φιλία συντυχία καταλλαγή.
γνώμη σύμβασις δὲ φίλων κατὰ τὸν αὐτὸν γινομένη τρόπον τῶν ὑπ' ἀνάγκης συγχωρηθέντων βεβαιοτέρα.
Συμβατήριοι εἰρηνικοί φιλικοί.
βούλομαι διαλεχθῆναι αὐτοῖς συμβατηρίοις.
Συμβαίνει ἔοικεν ἐξωμοίωται συμφωνεῖ.
τοῦτο δὲ σκοπεῖν εἰ συμβαίνει τοῖς λόγοις τὰ πράγματα.
Συμβαίνοντα συμφωνοῦτα.
τὸ συμβαίνειν λέγομεν ὡς τοὺς τετραγώνους λίθους ἐν τοῖς τείχεσι καὶ ἐν ταῖς πυραμίσι συμβαίνειν οἱ τεχνῖται λέγουσι συναρμόζειν ἀλλήλοις τῇ ποιᾷ θέσει.
Συμβαίνουσι συμπράττουσι συμφωνοῦσι.
χρησμοί τε συμβαίνουσι καὶ τὸ Πυθικόν.
ἄλλα τε γάρ τινα οὐ συμβαίνοντα τῷ τῆς ἀρχῆς ὄγκῳ διεπράττετο.
ἀντὶ τοῦ ἁρμόζοντα.
Συμβεβηκός ὃ γίνεται καὶ ἀπογίνεται χωρὶς τῆς τοῦ ὑποκειμένου φθορᾶς.
πῶς ὁ ἑκτικὸς πυρετὸς κατὰ συμβεβηκὸς ἀναμφιβόλως ὢν φθείρει τὸ σῶμα ἐκ τῶν προσεχῶς εἰρημένων λύεσθαί φασιν.
ἔστι γὰρ εἰπεῖν ὅτι οὐκ ἔστι συμβεβηκὸς ὁ πυρετός ἀλλ' οὐδὲ ἀλλοίωσις τοῦ ὑποκειμένου ἀλλὰ παρὰ φύσιν θερμότης διαλυτικὴ τῆς ἁρμονίας τοῦ ζῴου.
Συμβῆναι συμφωνῆσαι.
οἱ δὲ ἠξίουν τὸν βασιλέα ἐφ' ὧν συμβῆναι Γαβίοις ἐφ' οἷς ἂν δικαιῶσι Γάβιοι.
Συμβιβάζων συλλαλῶν διδάσκων.
Συμβιβάσει εἰς συμβίβασιν καὶ ὁμολογίαν ἐλθεῖν περί τινος.
Συμβιβῶ διδάξω ἐπιστήσω νοῆσαι ποιήσω.
Συμβιοτὴς καὶ Συμβιοτεύω.
Συμβλητά τὰ σύγκρισιν ἐπιδεχόμενα.
Συμβλητῇ δυναμένῃ ἐπιγνωσθῆναι.
βουλῇ κρείττονι καὶ ἀνθρωπίνῃ γνώμῃ οὐδαμῶς συμβλητῇ τρόπον τινὰ τοῦ Ἀλφειοῦ ἀποθανόντος.
Σύμβολα σημεῖα μέτρα.
οἷον σημεῖον τοῦ φθαρτὸν γενέσθαι τὸν ἄνθρωπον πρὸ θανάτου οἱ δερμάτινοι χιτῶνες.
εἰ γένοιτό τι σύμβολον ἐπετέλουν τὰ δόξαντα.
σεισμὸς εἰ γένοιτο ἢ πῦρ ἀπότροπον ἢ διαΐξειε γαλῆ ἤ τι τοιοῦτον.
Σύμβολα τὰς συνθήκας ἃς ἂν ἀλλήλαις αἱ πόλεις θέμεναι τάττωσι τοῖς πολίταις ὥστε διδόναι καὶ λαμβάνειν τὰ δίκαια.
πολλάκις ἐν τῷ ζʹ Φιλιππικῷ Δημοσθένης.
Συμβόλαιον τὸ γραμματεῖον.
Σύμβολον ὃ ἐλάμβανον οἱ δικασταὶ εἰς τὸ δικαστήριον εἰσιόντες εἶτα τοῦτο δόντες τὸ δικαστικὸν ἐκομίζοντο.
ἦσαν δὲ τὸν ἀριθμὸν ἀπὸ τοῦ αʹ ἕως τοῦ κʹ.
τὸ σύμβολον λαβόντες ἔπειτα πλησίοι καθεδούμενοι.
ζήτει ἐν τῷ βακτηρία.
Σύμβολον οἰώνισμα σημεῖον μάντευμα.
λέγεται δὲ καὶ ἀρσενικῶς ὁ σύμβολος.
ὁ σύμβολος δὲ Μελάμποδος ἢ Πόλλητος ἐδέετο.
οὗτοι γὰρ ἦσαν μαντικῶν εἰδήμονες.
Σύμβολον περὶ Βίωνος τοῦ πατρός ἔχων οὐ πρόσωπον ἀλλὰ συγγραφὴν ἐπὶ τοῦ προσώπου τῆς τοῦ δεσπότου πικρίας σύμβολον.
μήτηρ δὲ οἵαν ὁ τοιοῦτος γήμαι ἀπ' οἰκήματος.
Συμβουλεύω δοτικῇ.
Συμβραβεύσω συνδιοικήσω.
Συμεών ὁ θαυμαστός.
περὶ οὗ οἱ ἐν Αἰγύπτῳ μοναχοὶ μαθόντες ὅτι ἐπὶ κίονος ἵσταται μεμψάμενοι τῷ ξένῳ  ἀκοινωνησίαν αὐτῷ ἔπεμψαν.
εἶτα ἐγνωκότες τὸν βίον τοῦ ἀνδρὸς καὶ τὸ ἄτυφον πάλιν αὐτῷ ἐκοινώνησαν.
ὁ δὲ Μαρκιανὸς ὁ βασιλεὺς ἐν σχήματι ἰδιώτου πρὸς αὐτὸν ἀφανῶς παρεγένετο.
Συμμετρία ὁμώνυμον ὥσπερ καὶ τὸ σύμμετρον σύμμετρα γὰρ τὰ τῷ αὐτῷ μέτρῳ μετρούμενα καὶ τὰ οἰκεῖα ἑκάστῳ καὶ ἀρκοῦντα ἢ κατὰ τὸ πλῆθος ἢ κατὰ τὸ μέγεθος ἢ κατὰ ποιότητα καὶ κατὰ τὰς δυνάμεις ἀνάλογον ἔχοντα.
Συμμετέχω γενικῇ.
Συμμορία σύνταγμα.
ἢ φατρία.
ἀνδρῶν τε ἀρίστων συμμορίαι πολλαὶ χρόνου τε μῆκος τοσοῦτον ἤγειραν ἔργον.
Συμμορία Δημοσθένης κατὰ Ἀφόβου.
οὐχ ἅπαν τὸ πλῆθος ὥσπερ παρ' ἡμῖν διῄρητο εἰς τὰς συμμορίας Ἀθήνησιν ἀλλὰ μόνοι οἱ πλούσιοι καὶ εἰσφέρειν τῇ πόλει δυνάμενοι.
ὁ γοῦν Δημοσθένης ἐν τῷ περὶ τῶν συμμοριῶν φησὶ περὶ τῶν ͵αʹ καὶ σʹ ἀνδρῶν τῶν πλουσιωτάτων ἐκ τοίνυν τούτων οἶμαι δεῖν ποιῆσαι συμμορίας κʹ ναῦς εἰσιν ξʹ σώματα ἑκάστην ἔχουσαν.
Ὑπερίδης δὲ ἐν τῷ πρὸς Πολύευκτόν φησιν εἰσὶ γὰρ ἐν τῇ συμμορίᾳ ἑκάστῃ ιεʹ ἄνδρες.
οὐ δεῖ δὲ θαυμάζειν πῶς ὁ μὲν Δημοσθένης φησὶν ξʹ ἄνδρας ἔχειν τὴν συμμορίαν ὁ δὲ Ὑπερίδης ιεʹ ἐν γὰρ τῷ κατὰ Πασικλέους λέγει τὴν αἰτίαν γράφων ταυτί ἕως μὲν οἱ πλουσιώτατοι παρακρουόμενοι τὴν πόλιν σὺν εʹ καὶ Ϛʹ τριηραρχοῦντες μέτρια ἀνήλισκον ἡσυχίαν ἦγον οὗτοι ἐπειδὴ δὲ ταῦτα κατεῖδε Δημοσθένης νόμους ἔθηκε τοὺς τʹ τριηραρχεῖν καὶ βαρεῖαι γεγόνασιν αἱ τριηραρχίαι.
ὅτι δὲ καὶ οἱ δημοποίητοι ἐνεγράφοντο εἰς τὰς συμμορίας δεδήλωκεν Ὑπερίδης ἐν τῷ κατὰ Πολυεύκτου.
συμμορῖται δ' εἰσὶν οἱ τῆς αὐτῆς αὑτοῖς μετέχοντες συμμορίας.
διῃρέθησαν δὲ πρῶτον Ἀθηναῖοι κατὰ συμμορίας ἐπὶ Ναυσινίκου ἄρχοντος ὡς Φιλόχορος.
Σύμπαν ὃ λέγομεν κόσμον τὸ σύμπαν τόδε.
Συμπαραινέσας ἔχω ἀντὶ τοῦ παρῄνεσα.
Συμπαρομαρτῶν συνακολουθῶν.
Συμπάσχω δοτικῇ.
Συμπαίστορα συμπαίζοντα.
Πανὶ μὲν ἀρτίτοκον χίμαρον συμπαίστορα ματρός.
Συμπίνω δοτικῇ.
Συμπίπτειν μάχην συνάπτειν.
οἱ δὲ ὥπλιζον αὐτοὺς καὶ ἐκέλευον ἐς μάχην συμπίπτειν.
Συμπλάττεται ψεύδεται.
Συμποδίζω αἰτιατικῇ.
Συμποδίσας συνδήσας τοὺς πόδας.
Ἀριστοφάνης στίξας αὐτοὺς καὶ συμποδίσας μετ' Ἀδειμάντου τοῦ Λευκολόφου κατὰ γῆς ταχέως ἀποπέμψω.
Συμπόσιον ζήτει ἐν τῷ Ἀθήναιος περὶ τῶν δοξάντων μεγαλοψύχως ἑστιᾷν.
Συμπράκτωρ ὁδοῦ ὁ ἀκόλουθος.
οὐδ' ἄγγελός τις οὐδὲ συμπράκτωρ ὁδοῦ.
Συμπράττω δοτικῇ.
Σύμπτωμα συμβεβηκός.
Σύμπτωσις συμβολή σύμμιξις ἐκ δύο μερῶν γινομένη.
οἱ δὲ ἐκ παραπλησίας προθέσεως ὁμοίαν ἐποιήσαντο τὴν ἔφοδον.
γινομένης δὲ τῆς συμπτώσεως ἐξ ἀμφοῖν βιαίας αὐτῶν μὲν ἥμαρτον ἀμφότεροι τοὺς δὲ ἵππους ἔτρωσαν τοῖς δόρασι τοὺς ἀλλήλων.
Συμφανές δῆλον φανερόν.
καὶ συμφανὲς ἦν αὐτοῖς καὶ ὡμολογημένον τὸ νικᾶν.
Συμφέρεται συναρμόττει συμφωνεῖ ὁμονοεῖ.
καὶ ἐπὶ τοῦ συνάπτειν μάχην.
Σεμπρώνιος δὲ Ἀννίβᾳ συμφέρεται ἐλαττωθεὶς δὲ κατὰ τὴν μάχην πολλοὺς τῶν οἰκείων ἀπέβαλεν.
ὅτι τὸ συμφέρεσθαι ἐναντίον πρὸς τὸ διαφέρεσθαι καὶ τὸ συμφωνεῖν πρὸς τὸ διαφωνεῖν καὶ τὸ διαγορεύειν πρὸς τὸ συναγορεύειν.
Συμφέρον ἀγαθόν.
λέγεται δὲ συμφέρον ὅτι φέρει τοιαῦτα ὧν συμβαινόντων ὠφελούμεθα.
Σύμφημι συνερῶ.
Συμφορά ἀτυχία κακῶν συντυχία.
Συμφορά τῶν μέσων ἐστί.
διὸ λέγει Σιμωνίδης πῖνε πῖν' ἐπὶ συμφορᾷ.
οἱ δὲ λέγουσι πῖνε πῖν' ἐπ' ἐσθλοῖς.
δηλοῖ δὲ ἡ συμφορὰ καὶ τὸ καλὸν καὶ τὸ κακόν.
διὸ λέγει ἐπὶ συμφοραῖσιν ἀγαθαῖς.
καὶ τοῦτο εἰπὼν οὐκ εἴασεν ἐπὶ τοῦ κακοῦ νοεῖσθαι.
Σοφοκλῆς δέ φησιν ἔν τε συμφοραῖς βίου πρῶτον κρίνοντες.
ἀντὶ τοῦ ἐν ταῖς βιωτικαῖς συντυχίαις.
καὶ αὖθις ὦ συμφορὰ τάλαινα τῶν ἐμῶν κακῶν.
ἰὼ ἰὼ τραυμάτων ἐπωδύνων.
Συμφορὰ καὶ ἡ ὁμοῦ ἐπιφορά.
Πισίδης ἐκ τῆς ἀμέτρου συμφορᾶς τῶν συρμάδων.
περὶ χιόνος.
Συμφράδμονες σύμβουλοι.
Συμφυλετῶν ὁμοεθνῶν συγγενῶν.
Συμφυοῦς συγγενοῦς.
Συμφύρεται δοτικῇ.
συμμίγνυται συνανακρᾶται συμμιαίνεται.
Συμψήσας συντρίψας.
Ἡρόδοτος τῶν τις ἱερῶν ἵππων τῶν λευκῶν ὑπὸ ὕβριος ἐσβὰς ἐς τὸν ποταμὸν διαβαίνειν ἐπειρᾶτο ὁ δέ μιν συμψήσας ὑποβρύχιον οἰχώκεε φέρων.
καὶ Ἰάμβλιχος βιαζομένους δὲ τοὺς κολυμβητὰς συμψήσας ὁ ποταμὸς ἔφερε κάτω καὶ οὐκέτι ἀπενόστησαν.
Συμψῆσαι συντρίψαι.
Ἀριστοφάνης Νεφέλαις εἶτ' αὖθις ἀνισταμένους τοὺς παῖδας συμψῆσαι καὶ προνοῆσαι εἴδωλον τοῖσιν ἐρασταῖς τῆς ἥβης μὴ καταλείπειν.
κατέψων τὸν τόπον ὅπου ἐκάθηντο ἵνα μὴ σημεῖον τῆς ἥβης ἑαυτῶν καταλείψωσι τοῖς ἐρασταῖς.
Σύμψηφα σύμφωνα.
Συμησθείς βλαβείς τρωθείς.
Συναγείρων συνάπτων συνάγων.
Συναγηγερμένοι συνηγμένοι.
Συνάγω αἰτιατικῇ.
Συνάγκεια ὁ σύνδενδρος τόπος.
Συναγομένων στενοχωρουμένων.
συναγομένων δὲ λιμῷ τῶν Καρχηδονίων διὰ τὸ πλῆθος τῶν συγκεκλεισμένων ἀνδρῶν ἐν τῇ πόλει.
τουτέστι συγκλειομένων.
καὶ Συνήγοντο ἐς γὰρ τοῦτο συνήγοντο σιτοδείᾳ καὶ σπάνει τῶν ἀναγκαίων ὥστε βουλεύεσθαι περὶ τοῦ λύειν τὴν πολιορκίαν.
τουτέστι συνεκλείοντο.
Συναγορεύειν συνηγορεῖν.
ὑπὲρ αὐτοῦ λέγειν.
Συναγωνίζομαι δοτικῇ.
Συναγυρμός οὐδένα ἠξίου ἀτιμάζειν πρὸς συναγυρμὸν τῆς ἀληθοῦς ἐπιστήμης.
Συναδικῶ δοτικῇ.
Συνᾴδων ἁρμόττων συντρέχων συμφωνῶν.
καὶ Σύναδα μητρόπολις.
Συνᾷδον δὲ οὐδετέρως.
Σὺν Ἀθηνᾷ καὶ χεῖρας κίνει παροιμία ἐπὶ τοῦ μὴ χρῆναι ἐπὶ ταῖς τῶν θεῶν ἐλπίσι καθημένους ἀργεῖν.
τίθεται δὲ ἐπὶ γυναικῶν καὶ μάλιστα ὀφειλουσῶν ἐργάζεσθαι.
παροιμία ὁμοία τῇ αὐτός τι νῦν δρῶν εἶτα τοὺς θεοὺς κάλει.
Συναΐγδην ὁρμητικῶς ἢ ὁμοῦ.
Συναλλαγαῖς κοινωνίαις φιλίαις.
Σοφοκλῆς ἔν τε δαιμόνων συναλλαγαῖς.
τουτέστι ταῖς πρὸς τὸ θεῖον κοινωνίαις καὶ ὁμιλίαις στοχάζεσθαι τῆς τῶν θεῶν διανοίας.
καὶ αὖθις πότερα δόλοισι τέθνηκεν ἢ νόσου συναλλαγῇ Συναλγῶ δοτικῇ.
Συναλίσας συνάξας ἀθροίσας.
Συναλισθείσης συναχθείσης.
συναλισθέντες οὖν οἱ σύμμαχοι βλασφημοῦντες αὐτὸν ἠπείλουν προσθήσεσθαι τῇ μοίρᾳ τῶν ὑπεναντίων.
Συναλωνιάζειν καθ' ἕκαστον ἔτος ἐν ἀκμῇ τοῦ θέρους ἑορτὴν ἦγον καὶ θυσίας ἐποίουν.
Συνάμα ἐπίρρημα.
συνάμα ἐπισκόποις χειροτονήσας αὐτόν.
Συναναστρέφομαι δοτικῇ.
Συνανέσχον συνανέτεινον.
Συναντῶ δοτικῇ.
Συνάορος τῆς γαμετῆς.
Συναπεχθάνομαι δοτικῇ.
Συναπηρτισμένον πεπληρωμένον.
Συνάπτω αἰτιατικῇ.
Συναραμένου συνεργήσαντος.
Συνάρασθαι δοτικῇ.
Συναρπάζω αἰτιατικῇ.
Συναρτήσαντες συνάψαντες.
Συνασπισμός συνασπισμός ἐστιν ὅταν ἕκαστος ἀνὴρ ἐν τῇ φάλαγγι κατέχῃ πῆχυν ἕνα τότε τοῦτο καλεῖται συνασπισμός.
Συναυλίαν συμφωνίαν.
Συνάφεια σύζευξις.
Συνάχθομαι δοτικῇ.
Σύγγονος ὁ ἀδελφός.
Συνδάϊξον σφάξον σὺν τοῖς θρέμμασι.
Σὺν δὲ θεοὶ μάκαρες τοῦτο ἐπέλεγον οἱ ῥαψῳδοί ὡς οἱ κιθαρῳδοὶ ἀλλ' ἄναξ χαῖρε εἰσὶ γὰρ ἐπιφωνήματα παρὰ τοῖς παλαιοῖς ποιηταῖς.
Συνδέτας συνδεδεμένους.
κακοὺς γὰρ εἶχον τοὺς λογισμοὺς συνδέτας μορφῶν τὸ κάλλος τοῦ σοφοῦ Γεωργίου.
Συνδιέφερε συνεκρότει.
τὰ μὲν πρῶτα συνδιέφερεν αὐτῷ τὸν πόλεμον ἔπειτα παλλακῆς ἐρασθεὶς συνέθετο προδοσίαν ἐπὶ χρήμασι.
Συνδικάζω δοτικῇ.
Σὺν δίκῃ ἀντὶ τοῦ δικαίως.
ἐπειδὴ ἔμαθεν ὁ βασιλεὺς τὰ συμβάντα τῷ προδότῃ Καπίτωνι σὺν δίκῃ.
Σύνδικος ὁ συνήγορος ὅταν πλείονες βοηθοὶ καὶ συνήγοροι τῷ πράγματι παρῶσι σύνδικοι καλοῦνται.
Συνδιοίσεις συνδιάξεις συμβιώσεις.
καὶ συνδιοίσεις τὰ παρόντα αὐτῷ.
Σὺν δορί σὺν ἀσπίδι ἐπὶ τῶν παντὶ τρόπῳ πρᾶξαί τι πειρωμένων.
Σύνδουλος οὐ μόνον δούλους ἔλεγον ἀλλὰ καὶ συνδούλους.
Ἀριστοφάνης ἵν' ὁ σύνδουλος σκώψας αὐτοῦ τὰς πληγὰς ἐπανέροιτο ὦ κακόδαιμον τί τὸ δέρμ' ἔπαθες μῶν ὑστριχὶς εἰσέβαλέ σοι Συνδούμενος συνδεδεμένος.
Σύνδρομος σύμφωνος.
καὶ Συνδυάσω συζευχθῶ κοινωνήσω συμπράξω.
Ἐνδοιάζω δέ.
Συναίμονος ἀδελφοῦ.
Συναιρόμενος συμβαλλόμενος συνερχόμενος συμβοηθῶν.
Σύναιχμος ὁ σύμμαχος.
Συνεβάλλοντο παρεῖχον.
ὥστε καὶ συνεβάλλοντο αὐτῷ εἰς τὴν τροφὴν τῶν στρατιωτῶν αἱ Ἑλλησποντιακαὶ πόλεις.
Συνέβαινεν οὐκ ἤρεσκον ὡς φαύλων περὶ τὰς ἀποκρίσεις ὄντων.
Ἀριστοφάνης Βατράχοις οὐ γὰρ Ἀθηναίοισι συνέβαινεν Αἰσχύλος.
ἀντὶ τοῦ οὐκ ἐστοίχησεν.
Συνέβη συνεφωνήθη.
ὁ δὲ λιθουργῷ χειρουργίας τεχνίτῃ δίδωσι χρυσίον ὅσον συνέβη.
Συνέβησαν ἐστοίχησαν ὡμολόγησαν.
συνέβησαν οὖν ὥστε ἀπαθῆ μετὰ τῶν ἐπιτηδείων ὑπεξελθόντας ἑτέραν μεταδιῶξαι χώραν.
Συνεγείρω αἰτιατικῇ.
Συνεγγίζω δοτικῇ.
Συνεγόμφου ζήτει ἐν τῷ Φράβιθος.
Συνεδεῖσθαι συγκαθῆσθαι.
Συνεδρία ἡ καθέδρα.
Συνέθει συνέτρεχε.
Συνέθηκεν ὑπέλαβεν ὑπενόησε.
τοῦτο συνέθηκεν ὁ βασιλεὺς καὶ ἐκ λογισμῶν εἴκασε τὸ γινόμενον.
Συνεθίζω δοτικῇ.
Συνεκδοχικῶς συλληπτικῶς.
Συνεκόμισαν συνήγαγον.
Συνεκπομπεύειν ἐστὶ καὶ τὴν τρύγα σοι ἐπὶ τοῦ ἀρξαμένου τινὸς πράγματος εἶτα ὀλιγωρήσαντος.
πολλάκις δὲ τρύγα καὶ τὸν νέον οἶνον ἐκάλουν νῦν δὲ τὴν ὑποστάθμην.
Συνεκτικώτατα κεφαλαιωδέστατα συνέχοντα διακρατοῦντα.
Συνεκύρησε συνέτυχε.
Συνελέξατο ἀνεκτήσατο.
ὥστε ἐπὶ τῷδε τὸν θυμὸν συνελέξατο ὁ βάρβαρος καὶ τοῦ πάλλεσθαι ὑπὸ τῷ τρόμῳ ἔληξε.
Συνελόντι φράσαι συντόμως εἰπεῖν.
Συνελόχισε συνήθροισε.
Συνέμπορος συνοδοιπόρος.
Συνενηνεγμένοι συνελθόντες.
Συνέντες καὶ Συνιέντες.
Συνεορτάζω δοτικῇ.
Συνεωσμένους συγκεκλεισμένους.
ἠποροῦντο τί χρὴ πράττειν εἰς ὀξὺν οὕτω καιρὸν συνεωσμένους.
Συνέπαινοι συγκατατιθέμενοι.
Ἡρόδοτος συνέπαινοι γὰρ ἦσαν οἱ Πέρσαι.
τουτέστιν ὁμόφρονες.
καὶ αὖθις δεῖ δὲ καὶ αὐτὸν βασιλέα συνέπαινον γίνεσθαι.
Συνέπεσε γενέσθαι ἀντὶ τοῦ συνέβη.
οὕτως Ἰσοκράτης.
καὶ ἐξ ἀμφοτέρων τῶν μερῶν φόνος συνέπιπτε πολύς φύρδην ἐπ' ἀλλήλοις μαχομένων.
καί συνέπεσε τῷ στρατηγῷ πρὸς τὰ γόνατα.
ἀντὶ τοῦ προσέπεσε.
καὶ αὖθις τοῖς μὲν πρὸς τὰ γόνατα πιπτόντων.
Συνεπιλαμβάνομαι γενικῇ.
Συνεπισπεῦσαι ἐπιταχύναι.
ὁ δὲ ἐκέλευε τοὺς κρατίστους συνεπισπεῦσαι τὰς ἁμάξας.
Συνεπίσταμαι δοτικῇ.
Συνεπισχύσας συναγωνισάμενος δύναμιν παρασχών.
κωλύειν δὲ τὸν Ἀντίοχον παραπλεῖν οὐκ ἀπεχθείας χάριν ἀλλ' ὑφορώμενος μὴ Φιλίππῳ συνεπισχύσας ἐμπόδιον γένηται τῇ τῶν Ἑλλήνων ἐλευθερία.
Συνεπλήθυσεν ἐπλημμύρησε.
χειμὼν ἐξαίσιος νυκτὸς γενόμενος τὸ ῥεῦμα συνεπλήθυσεν.
Συνεπνευσάτην ὁμόφρονες ἐγένοντο.
Χαρίτων καὶ Μελάνιππος εἰς ἔρωτα ἀλλήλοιν συνεπνευσάτην ὁ μὲν ἐραστής ὁ δὲ ἐρώμενος.
Συνερράγη ἐπὶ τῶν Φαβίων πόλεμος συνερράγη Ῥωμαίοις πρὸς Τυρρηνοὺς μέγιστος τῶν πρὸ αὐτοῦ.
Συνερανίζεται συνεισφέρεται.
Συνεργῶ δοτικῇ.
Συνερέσθαι συνερωτᾶν.
Συνερίζω τὸ φιλονεικῶ δοτικῇ.
Συνέριθος συνεργός συνυφαίνουσα.
λέγεται δὲ καὶ ἐπὶ ἄρρενος.
ὁ δὲ Χαγάνος παράδοξόν τι ἕρμαιον τὴν σωτηρίαν εὐτύχησε καὶ φυγῇ συνέριθος ἦν ἐλάνθανε γὰρ νῆσος ἐν τῇ λίμνῃ τὸν βάρβαρον διασῴζουσα.
Συνερκτικός συνείρειν τοὺς λόγους καὶ συντιθέναι δυνάμενος εὐκόλως.
Συνερρώγει εἰς χεῖρας ἦλθον.
πόλεμον συνῆψαν τὰ στρατόπεδα ὅσον οὔπω συνερρώγει περὶ πλήθουσαν ἀγοράν καὶ ἀκροβολισμοί τινες τῶν ψιλῶν ἐγίνοντο βέλη τε ἐξικνεῖτο καὶ ἀσπὶς ἐψόφει.
Συνέρχομαι δοτικῇ.
Συνέσιος Πενταπόλεως τῆς ἐν Λιβύῃ Θηβαΐδος φιλόσοφος ἐπίσκοπος Πτολεμαΐδος τῶν ἱερατικῶν γενόμενος.
ἔγραψε βιβλία διάφορα γραμματικά τε καὶ φιλόσοφα καὶ λόγους βασιλικούς πανηγυρικοὺς ἢ ἐπιδεικτικούς Ἐγκώμιόν τε φαλάκρας καὶ Περὶ προνοίας λόγον θαυμάσιον Ἑλληνικῷ χαρακτῆρι καὶ ἄλλα πλεῖστα καὶ διάφορα βιβλία συνέταξε καὶ τὰς θαυμαζομένας ἐπιστολάς.
Συνεσκευάσθαι συνεπιφέρεσθαι.
ὄψα δὲ χρὴ συνεσκευάσθαι ὅσα ἐστὶν ὀξέα καὶ δριμέα καὶ ἁλμυρά ταῦτα γὰρ ἐπὶ σῖτόν τε ἄγει καὶ ἐπὶ πλεῖστον ἀρκεῖ.
Συνεσπειραμένοι συγκεκλεισμένοι.
εἰς στενότητα συνεσπειραμένοι ἀμύνεσθαι οὐκ ἠδύναντο οὔτε τοξεύειν αὐτοῖς εὐπετὲς ὑπῆρχε τῷ μηδὲ χώραν εἶναι τοῖς βέλεσι.
καὶ αὖθις εἰσὶ δὲ οἳ καὶ συσπειραθέντες ἀναχωρῆσαι σῷοι πάλιν ἐς τὸ στρατόπεδον ἠδυνήθησαν.
ἀντὶ τοῦ συστραφέντες συνελιχθέντες.
καὶ αὖθις τό τε πυκνὸν καὶ συνεσπειραμένον ἐπὶ ταῖς ἀνελίξεσιν οὐκ ἔξω τινὸς ἀπονοίας καὶ τόλμης κατεφαίνετο ταραχή τε ἐπεῖχε καὶ παρακελευσμὸς τοῖς κατ' οὐρὰν τεταγμένοις αἵ τε ἀναστροφαὶ τῶν κοντοφόρων ἄλλοτε ἀλλαχοῦ τὰς ἐμβολὰς ποιούμεναι πολυσχιδῆ καὶ ποικίλον ἀπειργάζοντο τὸν πόλεμον.
Συνεστιᾶται συναριστᾷ.
Συνετάττετο πᾶσι συνετάττετο ποιήσασθαι τοὺς χρηματισμούς.
ἀντὶ τοῦ καθυπέσχετο.
Συνετίζω αἰτιατικῇ.
Συνετιμήθη πολλῆς τιμῆς ἐγένετο τὰ ὤνια.
καὶ Συντιμηθῆναι.
Δημοσθένης ἐν τῷ πρὸς Διονυσόδωρόν φησιν οἱ μὲν γὰρ αὐτῶν ἀπέστελλον ἐς τὴν Αἴγυπτον τὰ χρήματα οἱ δ' ἔπλεον τοῖς ἐμπόροις οἱ δ' ἐνθάδε μένοντες συνετίμων τὰ ἀποστελλόμενα.
Συνετρίβησαν ταῖς ψυχαῖς ἀντὶ τοῦ ἐθορυβήθησαν συνεχύθησαν.
Συνευνέτης σύγκοιτος.
Συνεύνιον σύγκοιτον.
Συννέφεια ἡ ταραχή.
Συνεφόρει ἐσώρευεν.
ὁ δὲ συνεφόρει χοῦν αὐτόθεν ἀπὸ τῶν ἐρριμμένων οἰκοδομημάτων ἐν τῷ κόλπῳ φέρων.
Συνεχές τὸ συνεχὲς ποσὸν ἐπὶ πλειόνων κατηγορεῖται γραμμῆς ἐπιφανείας σώματος χρόνου τόπου τὸ δὲ μὴ ἐξ ἐχόντων θέσιν κατὰ τριῶν ἀριθμοῦ χρόνου λόγου.
Συνέχεια ἡ πυκνότης.
Συνεχῆ ἀκατάπαυστον.
συνεχῆ δὲ φύλακας ἐπιστήσας ἐξετρύχωσεν ἄρα ἐς τοσοῦτον ὡς βρόχῳ τὰς κόρας τὸν λιμὸν ἀποδρᾶναι.
Συνεχόμενος ἀρρωστῶν ἢ κρατούμενος.
Συνέχον τὸ δὲ συνέχον ἡγεμόνα καὶ προστάτην ἀξιόχρεων.
ἀντὶ τοῦ κατεπεῖγον τὸ ἀναγκαιότερον.
καὶ αὖθις ἦν δὲ τὸ συνέχον τῆς ὑποθέσεως αὐτῶν ὡς οὔτε φρουρὰν οὔτε ὕπαρχον εἰσδέξαιντο καὶ τῆς κατὰ τοὺς νόμους πολιτείας οὐκ ἂν ἐκχωρήσειαν.
Συνεψήσθη συνελεπτύνθη.
Συνεψιάζουσα συμπαίζουσα.
ἐν Ἐπιγράμμασι ἐξότε μοι πίνοντι συνεψιάουσα Χαρικλώ.
Συνείθισμαι δοτικῇ.
Συνείκοντος ὑποκλινομένου.
μελίνας εἶχον σαρίσσας ἵνα συνείκοντος τοῦ ξύλου πρὸς τὴν πληγήν καὶ μὴ κλωμένου ῥᾳδίως.
Συνειλεγμένα συνηγμένα.
Συνειλόχασι συνήθροισαν.
καὶ Συνειληχότες.
Σύνειμι δοτικῇ.
Συνεῖναι γενικῇ.
ὁ δὲ Ἡραΐσκος ὁ Αἰγύπτιος ἦν μὲν συνεῖναι δεινότατος ἀγωνιστὴς δὲ οὐκ ἰσχυρὸς ὑπὲρ τῆς ἀληθείας οὐδὲ τὰς ἔξω φερούσας ἀπὸ ταύτης ὁδοὺς ἀνιχνεῦσαι καὶ διεξελθεῖν.
οὗτος γὰρ ἐς τοὐναντίον ἐκεκλήρωτο τὴν εὐμοιρίαν.
καὶ Συνεῖναι ἐνσταθῆναι.
καὶ Συνῆκα δέ.
Συνείπετο συνηκολούθει.
Συνείρει συνάπτει.
καὶ Συνειρόμεθα ἀντὶ τοῦ συνηπτόμεθα.
ἴστε ὅτι πολὺ πλέον ἂν ὑμῖν ἐν ταῖς εὐτυχίαις συνειρόμεθα τῶν τότε τὰ ἐναντία φορούντων.
καὶ αὖθις ἐγκώμια τοῦ ἐρημικοῦ βίου πολλὰ συνείροντο.
Συνειρημένον συμπεπλεγμένον.
Συνεῖρκτο συνεφυλάττετο συνεδέδετο.
Συνεισέφρησε συνεισήνεγκε.
Συνεῖχεν ἐξήσκει ἐγύμναζε.
Διόδωρος ὁ δὲ συνεῖχεν αὐτοὺς εἶναι στρατιώτας παράδειγμα ὑποθεὶς ἑαυτόν.
Συνήγορος προστάτης ὑπέρ τινων λέγων.
Συνήγοροι ἐοίκασι παρ' Ἀθηναίοις τινὲς χειροτονεῖσθαι συνήγοροι ἐπὶ τὸ συναγορεύειν ὡς Ἀντιφῶν φησι.
Συνηγορῶ δοτικῇ.
Συνῄδεσαν ἠπίσταντο.
Συνήδομαι συγχαίρω.
Ἀππιανός οἱ δὲ πρέσβεις ἔπεμψαν συνηδόμενοι τῶν γεγονότων.
Συνηδόμενος γενικῇ.
Συνῄεσαν συνῆλθον.
Συνῆκεν ἐνόησε.
Συνήκμαζε συνηύξανε.
Συνηλλάγην σοι.
καὶ Συνηλλάχθης ἐμοί ἀντὶ τοῦ συναλλαγὰς ἔχεις γάμῳ συνεζεύχθης.
Συνήλασε συνεχώρησε συνεδίωξε.
Συνηλίζοντο συνηθροίζοντο.
Συνηλίχασι συνήθροισαν.
καὶ συνηλοχότες.
Συνημερεύω δοτικῇ.
Συνήμονας συνθήκας.
ἤτοι παρὰ τὸ ἧσθαι ἵν' ᾖ συνέδρους ἢ παρὰ τὴν ἕσιν ἵν' ᾖ συναγωνιστάς ὃ καὶ βέλτιον.
συνήθεις καὶ ἑταίρους καὶ ὁμοήθεις.
Συνημοσύνη συμβουλία.
Συνήνεγκε λυσιτελέστερον γέγονε.
συνήνεγκε δὲ τοῦτο Ῥωμαίοις ἐς ὅτι μάλιστα.
καὶ Συνήνεγκε.
Συνήορος συνηρμοσμένη συνήθης.
Συνηρεφές τὸ ἐστεγασμένον.
Συνῃρημένον συνεστραμμένον.
Συνήρτυες συνήρμοττες.
Συννήσας συσσωρεύσας.
Ἡρόδοτος συννήσας πυρὴν μεγάλην ἐσέβαλεν ἐς τὸ πῦρ.
καὶ Δαμάσκιος καὶ ἄλλους ἐν μέσῳ τοῦ χρόνου πολὺν θησαυρὸν συννήσαντας.
Συνησθέντες συγχαρέντες.
Συνησθῶσι συγχαρῶσι.
Συνιέντες γενικῇ.
Συνίεισαν ἐγίνωσκον.
Συνίημι γὰρ τὸ συνιῶ νοῶ.
ἐπεὶ δ' ἔμπαλιν τῆς ἀληθείας συνίει τὰ λεγόμενα καὶ τὸ ἑαυτῷ φίλον τε καὶ κεχαρισμένον ἑώρα μόνον ἐπέθετο καταλῦσαι τὴν Περσῶν βασιλείαν.
καὶ αὖθις ἐπὶ τοῦ σκόπει βλέπε.
συνίει δή ὁποῖά σοι τῶν πραχθέντων ἕψεται τὰ ἐπίχειρα.
Συνίημι γενικῇ.
εἶπες ἂν αὐτὸν τῶν τοῦ δεσπότου συνιέναι ἱματίων.
αἰτιατικῇ δέ οὐ συνῆκας δεσμὸν Πλειάδος ἢ φραγμὸν Ὠρίωνος.
Συνίημι ἐπὶ μὲν τῶν ἔξω γενικῇ ἐπὶ δὲ τῶν ἔσω αἰτιατικῇ.
ὡς τό καὶ σὺ συνῆκας τοὺς διαλογισμούς μου.
Συνιόντες συνερχόμενοι.
Συνισταμένους τουτέστι συνηγόρους ἢ τοὺς συμπεπλεγμένους καὶ πιλοῦντας ἀπὸ μεταφορᾶς τῶν ἐρίων ὥσπερ γὰρ πολλάκις τὸ ἕτερον τῷ ἑτέρῳ κολλᾶται ἐρίῳ καὶ διαχωρίζουσιν αὐτὰ ἀπ' ἀλλήλων οὕτως ἐπὶ τῶν κεκολλημένων ταῖς ἀρχαῖς ὀφείλετε ἀποχωρίζειν καὶ εὔνοιαν πρὸς ἀλλήλους ἔχειν ἅμα.
Συνίστη ὁ γὰρ Ἄβελ τὰ πρωτότοκα τῷ θεῷ καθιερῶν φιλόθεον μᾶλλον ἢ φίλαυτον ἑαυτὸν συνίστη.
Συνιστορεῖ σύνοιδε.
Συνίστωρ συνόμιλος γνωστός μάρτυς συνειδὼς ἐπὶ πράγματι.
Ἀππιανός ὁ δὲ συνίστορας ἡγούμενος αἰσχροῦ φόβου καὶ ἑτέρους ἐπεξαγγέλλειν ἀπέκτεινεν ἀθεμίστως.
Σύνθακος σύνθρονος.
Σύνθεμα πρὸς τοῖς ἄλλοις τὸ μήτ' εὐδιάλλακτον μήτ' ἄλλο μηδὲν εἶναι σύνθεμα φιλανθρωπίας.
Σύνθεο ἄκουσον.
Συνθεσία συνθήκη ἀσφάλεια.
ἐν Μυθικοῖς μετὰ δὲ σφίσι πιστώσαντο συνθεσίην.
Συνθῆκαι αἱ πίστεις αἳ διὰ τριῶν ἐτελοῦντο λόγων ἔργων χειρῶν.
λόγων μὲν οἷον δι' ὅρκων ἔργων δὲ οἷον τῶν ἐν τοῖς βωμοῖς θυσιῶν χειρῶν δὲ ἐπεὶ αἱ πίστεις διὰ χειρῶν ἐγίνοντο.
καὶ Ὅμηρος καὶ δεξιαί ᾗς ἐπέπιθμεν.
καὶ τρία ἐγκλήματα παραβασίας βωμός πίστις ὅρκος.
Συνθήκη ὁμολογία.
Ξενοφῶν οἱ δὲ σὺν Κύρῳ ἀναβάντες Ἕλληνες πρὸς Πέρσας συνθήκας ἔθεντο σφάξαντες ταῦρον καὶ λύκον καὶ κάπρον καὶ κριόν εἰς ἀσπίδα βάπτοντες οἱ μὲν Ἕλληνες ξίφος οἱ δὲ βάρβαροι λόγχην ὀμόσαντες μὴ προδώσειν ἀλλήλους σύμμαχοί τε ἔσεσθαι.
οἱ δὲ βάρβαροι προσώμοσαν καὶ ἡγήσεσθαι ἀδόλως.
Συνθήκη συγκατάθεσις.
ὥστε εἰρήνην κρατύνασθαι ἢ τὰ εἰς τὸν πόλεμον ἐκ συνθήκης ἐξαρτύεσθαι.
Σύνθημα συνθήκη σύσσημον λόγος ἐν πολέμῳ ἐπὶ γνωρισμῷ τῶν οἰκείων διδόμενος.
σύνθημα φιλίας ἦν τοῖς βαρβάροις συναντᾶν στεφάνους ἔχοντας καὶ θαλλούς ὥσπερ τὸ κηρύκειον ἐν τοῖς Ἕλλησι διασαφοῦντες ὅτι πάρεισι διὰ ταῦτα βουλόμενοι μήτε ποιῆσαι μήτε παθεῖν τι δυσχερὲς μηδέν.
αἱ δὲ ἀθρόαι ὑφ' ἑνὶ συνθήματι ἐπὶ τὸν Βάττον ᾖξαν ἵνα αὐτὸν ἀφέλωνται τὸ ἔτι εἶναι ἄνδρα.
οἱ δὲ δι' ἀλλήλων ἐποιοῦντο καὶ τὸ σύνθημα μετὰ σπουδῆς ἕκαστος τὸν πλησίον ἐπηρώτα.
Συνθηματιαίους οὓς ἡμεῖς λέγομεν ἐκδοτικούς.
Ἀριστοφάνης δεῖ γὰρ ἀνδράσι πλέξαι στεφάνους συνθηματιαίους εἴκοσι.
Συνθηματικῶς συμβολικῶς.
ἐπιστολὰς ἔγραψε συνθηματικῶς καθάπερ ἔθος ἦν αὐτοῖς ὥστε τὸν κυριεύσαντα τῆς ἐπιστολῆς μὴ δύνασθαι γνῶναι μηδὲν τῶν ἐν αὐτῇ γεγραμμένων.
καὶ αὖθις τὸν Αὔγουστον ἐπευφημῶν πολλάκις καὶ τοῖς ἄλλοις τοῦτο διδοὺς σύνθημα.
συνοργίζεσθαι ἢ συμψυχεῖν.
Συνοδεία τὸ μετά τινος συμπεριπατεῖν.
Συνῳδία δὲ ἡ ψαλμῳδία.
Συνόδοντα ζῷα βοῦς πρόβατον αἲξ καὶ εἴ τι συμβέβηκεν ἄλλο στέαρ ἔχειν ἀλλ' οὐ πιμελήν.
Σύννομε ὡς μετέχουσα τοῦ αὐτοῦ βίου καὶ τῆς αὐτῆς νομῆς.
τοῦτο δὲ ὡς ἐπὶ ὀρνέων.
λέγει δὲ τοῦτο ὁ ἔποψ πρὸς τὴν ἀηδόνα.
Συννόμων μεγάλων ὁμοίων.
ἐξηριθμήσατο τοὺς δόμους ἦν γὰρ ἐκ συννόμων λίθων ᾠκοδομημένος ὥστε καὶ λίαν εὐσυλλόγιστον εἶναι τὴν ἀπὸ γῆς τῶν ἐπάλξεων ἀπόστασιν.
Συνόμοσις Συνωμοσία δέ.
Σύννομοι ἀδελφοὶ ἢ γυναῖκες.
αἱ σύννομοι τὰ ἔξω βίου τροφεῖα πορσύνους' ἀεί.
Συνορία ἡ πλησιότης.
Συνουσία τὸ συνεῖναι μετὰ ἀλλήλων.
Πολύβιος ὡς ἂν ὑποκρινόμενοι τοὺς ἐκ συνουσίας ἐπανάγοντας ἔτι δὲ μᾶλλον ἠλλοιωμένους ὑπὸ τῆς μέθης.
Συνουσιασμός συμμιξία.
ὅτι οἱ συνεχῶς συνουσιάζοντες βλάπτονται.
καὶ ζήτει ἐν τῷ βληχωνία.
Συνοχή εἶδος τῆς συνάψεως ἡ συνοχή ὥστε ἁμαρτάνει ὁ τῆς συνάψεως γένος τὴν συνοχὴν ἀποδιδούς.
οὐ γὰρ πᾶν τὸ συναπτόμενον συνέχεται συνάπτεται γὰρ καὶ τὰ ἁπτόμενα μόνον οὐ μὴν καὶ συνέχεται.
οὐ πᾶν μέντοι τὸ συνεχόμενον συνάπτεται ὥστε ἐπὶ πλέον τὸ συνάπτεσθαι τοῦ συνέχεσθαι.
Συνοχωκότε παρ' Ὁμήρῳ διὰ τὸ μέτρον.
Σύνοψις ἡ κατὰ πρόσωπον ὁμιλία.
ὁ δὲ ἐβουλεύσατο καταστρατοπεδεῦσαι τοῖς Καρχηδονίοις ἐν συνόψει μάλιστα γὰρ οὕτως ἐκφοβήσειν αὐτοὺς ὑπελάμβανε.
Συνῳδά σύμφωνα.
μετὰ δοτικῆς.
καὶ Συνῳδόν.
Αἰλιανός ὁ δὲ ἀλεκτρυὼν συνᾴδειν ἐπειρᾶτο τῷ ὀρνιθείῳ μέλει συνῳδόν τε καὶ συμμελὲς ἀναμέλπων.
Συνῳδηκῶς συντραγῳδῶν.
Συνῳδία ἡ ψαλμῳδία.
Συνῴκησε τὸ σύνοικον μετ' αὐτοῦ ἔλαβε Συνῳκίσατο δὲ μεθ' ἑαυτοῦ ἦξε.
Συνωμοσία ἡ μεθ' ὅρκου φιλία.
παρὰ δὲ Ἀττικοῖς συνωμοσία τάξις τις.
ὅτι ἐπὶ Ἰουστινιανοῦ ἡ τοῦ σίτου φορὰ ἐσπάνιζε καὶ ἐνδεεστέρως ἢ κατὰ τὴν χρείαν ὁ σιταγωγὸς στόλος ἀφίκετο.
ἀπορούμενος δὲ τοῖς παροῦσιν ἔν τε Βιθυνίᾳ καὶ Φρυγίᾳ καὶ Θρᾴκῃ χωρίων πειρᾶσθαι μέγα τι χρῆμα σίτου ἠξίου.
ἦν τε ἀναγκαῖον τοῖς ταύτῃ οἰκοῦσι μέχρι μὲν εἰς τὴν θάλασσαν πόνῳ πολλῷ τὰ φορτία φέρειν ἐς Βυζάντιον δὲ ξὺν κινδύνῳ ταῦτα ἐσκομίζεσθαι καὶ βραχέα μὲν τιμήματα δῆθεν τῷ λόγῳ πρὸς αὐτοῦ φέρεσθαι τὴν ζημίαν δὲ αὐτοῖς ἐς τοσόνδε μεγέθους καθίστασθαι ὥστε ἀγαπᾶν ἤν τις αὐτοὺς ἐῴη τόν τε σῖτον οἴκῳ δημοσίῳ χαρίζεσθαι καὶ τίμημα ἕτερον ὑπὲρ αὐτοῦ κατατιθέναι.
τοῦτό ἐστι τὸ ἄχθος ὅπερ συνωνὴν καλεῖν νενομίκασι.
Συνώνυμος συνώνυμος κατηγορία ἐστίν ὅτε τὸ ὄνομα καὶ τὸν ὅρον δέχεται τὸν αὐτὸν τοῦ ὀνόματος.
οἷον τὸ ζῷον κατηγορεῖται τοῦ ἀνθρώπου καὶ δέχεται ὁ ἄνθρωπος καὶ τὸ ὄνομα καὶ τὸν ὅρον τοῦ ζῴου ζῷον γάρ ἐστιν οὐσία ἔμψυχος αἰσθητική καὶ ὁ ἄνθρωπος ἐπιδέχεται τὸν ὅρον τοῦτον καὶ οὐσία γάρ ἐστιν ὁ ἄνθρωπος καὶ ἔμψυχος καὶ αἰσθητική.
ὁμώνυμος δὲ κατηγορία ὅτε τὸν μὲν ὅρον οὐ δέχεται ἀλλὰ μόνον τὸ ὄνομα ὡς ἐπὶ τῆς εἰκόνος τοῦ ἀνθρώπου.
Συνωριγνώμενοι ἐπιθυμοῦντες ἐπεκτεινόμενοι.
οἱ δὲ τοῦ πλείονος καὶ πρόσω συνωριγνώμενοι προῆγον ἐπὶ Παμφυλίας.
Συνωρίς συζυγία δυάς.
κυρίως δὲ δύο ἵπποι συνεζευγμένοι.
Κέλης δὲ ὁ μόνος ἵππος.
Συνώσαντες συνεισφρήσαντες.
ἐξ αὐτῆς δὲ συνώσαντες ἐπὶ τὴν πυλίδα ἐσῆλθον.
Σύνταγμα ἔνιοι παράταξιν.
αἱ δύο τάξεις ἄνδρες σνϚʹ καὶ ὁ ἡγούμενος συνταγματάρχης.
τοῦτο δὲ ἔνιοι καὶ ξεναγίαν καλοῦσι καὶ ξεναγὸν τὸν ἡγούμενον.
συντακτικὸς ὁ Ὡριγένης διὰ τὸ πεποιηκέναι πολλὰ βιβλία.
Συντάξας ὁρίσας.
συντάξας τοῖς κυβερνήταις ἀνακομίζειν τὰς ναῦς κατὰ δύναμιν εἰς τὴν Ἐλαίαν.
Συντάξας ἐντειλάμενος.
Πολύβιος συντάξας ἐλαύνειν κατὰ σπουδὴν ὅσον ἔχει δυνάμεως.
Σύνταξις δευτέρων πραγμάτων ἕνωσις.
καὶ τὸ λαμβάνειν καὶ ποιεῖν τὰ δέοντα.
τοὺς στρατευομένους ἀποστερῶν τὰς συντάξεις ἁπάσας οὐκ ᾐσχύνετο.
καὶ Μάλχος τῶν συντάξεων στερηθέντες πολλάκις οἱ στρατιῶται καὶ παρακοπτόμενοι τῆς τροφῆς τῆς συνήθους ἐς ἀπόνοιαν ἦλθον.
καὶ αὖθις Μάλχος ὁ δὲ τὸν Παμπρέπιον λαμπρῶς τε ἐτίμησε καὶ σύνταξιν ἔδωκε.
Προκόπιος ἅμα δὲ καὶ μεμφόμενοι ὅτι δὴ σφίσι χρόνου τὰς συντάξεις πολλοῦ τὸ δημόσιον ὦφλε.
τουτέστι τὰ διδόμενα.
Σύνταξις ἡ συγγραφή ἡ ἱστορία.
Πολύβιος ταῦτα ἐν ταῖς πρὸ τοῦ συντάξεσι δεδηλώκαμεν.
Σύνταξις ἀντὶ τοῦ συντεταγμένη οἴκησις.
Δημοσθένης Φιλιππικοῖς καὶ μίαν σύνταξιν εἶναι τὴν αὐτὴν τοῦ τε λαμβάνειν καὶ τοῦ ποιεῖν τὰ δέοντα.
ἔλεγε δὲ ἑκάστους φόρους συντάξεις ἐπειδὴ χαλεπῶς ἔφερον οἱ Ἕλληνες τὸ τῶν φόρων ὄνομα Καλλιστράτου οὕτως καλέσαντος.
καὶ Ὑπερίδης δέ φησι σύνταξιν ἐν τῷ παρόντι οὐδενὶ διδόντες ἡμεῖς δέ ποτε ἠξιώσαμεν λαβεῖν.
Συντάσσομαι δοτικῇ.
καὶ Συντέθηκα συνεθέμην.
Συντεκμηράμενος συμβαλών καταστοχασάμενος.
Εὐνάπιος τὸν πάντα βίον αὐτοῦ συντεκμηράμενος ἐκ τῶν ἐναργῶν περὶ αὐτὸν συμβόλων τε καὶ σημείων.
Συντέλειᾳ αἱ παντοδαπαὶ τιμωρίαι.
Δαβίδ καὶ ἐξ ἀρᾶς καὶ ψεύδους διαγγελήσονται ἐν συντελείᾳ.
Συντέλεια πᾶν τὸ πρὸς ζωήν.
Ἰώβ ἐπ' αὐτοὺς ἀπώλετο συντέλεια.
ἀντὶ τοῦ οὐδέποτέ τι χρηστὸν συνετέλεσαν.
Συντελεῖς ὅτε οἱ τριηραρχοῦντες νεὼς μιᾶς ἅμα ἐπεμελοῦντο συντελεῖς ἐλέγοντο.
Συντελεῖς οὖν οἱ συνδαπανῶντες καὶ συνεισφέροντες τὸ δὲ πρᾶγμα συντέλεια καλεῖται.
Συντελής χρήσιμος.
Συντέμνω αἰτιατικῇ.
Συντέρμων πλησιόχωρος.
Συντεταγμένως Ἀριστοφάνης Πλούτῳ.
ἀντὶ τοῦ γοργῶς καὶ μετὰ συγκροτήματός τινος.
ἀσπάζομαι δ' ὁτιὴ προθύμως ἥκετε καὶ συντεταγμένως.
Συντετάσθαι διατετάσθαι.
Συντέτηκεν ἀντὶ τοῦ συγκεκόλληται συμπέπηγε.
ψευδὴς ἀντ' ἀληθοῦς συντέτηκε δόξα.
καὶ Σύντηξις ἡ τοῦ σώματος φθορὰ καὶ ἰσχνότης.
τοσαύτη δὲ ἄρα ἡ σύντηξις τοῦ σώματος ἦν αὐτῷ ὡς ἀδύνατον εἶναι καὶ τὴν τῶν ἱματίων φέρειν ἐπιβολήν.
Σύντευξις συντυχία.
Συντεύξομαι συντύχω.
Συντιμηθῆναι τὸ πολλῆς τιμῆς γενέσθαι τὰ ὤνια συντιμηθῆναι.
οὕτως Δημοσθένης.
Συντομάχη οἱ δὲ ἐκυρίευσαν τῆς Συντομάχης.
Συντόμισον συνάγαγε συντόμως.
Σὺν τῷ κυνὶ καὶ τὸν ἱμάντα.
Συντρέχω δοτικῇ.
Συντρίβω αἰτιατικῇ.
Συντροχάσαι καταντλῆσαι πληρωθῆναι ἐκ μεταφορᾶς τῶν τροχῶν.
Συντυγχάνω δοτικῇ.
Συντυρούμενα συμπηγνύμενα.
Συντυχία ἡ αἰφνίδιος τῶν πραγμάτων μεταβολή.
ὑπολαβὼν οὖν οὐ κατὰ συντυχίαν ἀλλ' ἀπό τινος ἕξεως τοιαύτην εἶναι περὶ αὐτὸν διάθεσιν.
Συνοίμιον τὸ προοίμιον.
Συνοίσειν συνενεγκεῖν.
Συνοῖσον συμφέρον.
ἐν ὑμῖν τε κείσθω προτιμῆσαι τὸ συνοῖσον καὶ τὰ εἰρηναῖα πρὸ τοῦ πολέμου ἑλέσθαι.
καὶ αὖθις αὐτός τε γὰρ τῷ ἐπηβόλῳ τῆς φύσεως ἐγίνωσκε τὸ συνοῖσον εὐστοχώτατα.
Συνοιχήσεται συναναιρεθήσεται.
Συφόρβια ἀγέλη χοίρων.
Συώδεις ἀπὸ τοῦ τοῖς ὑσὶν ἐπιφωνουμένους.
Σύρα παρὰ Ῥωμαίοις ἡ θεία ἐπιστολή.
Συράκουσα πόλις Σικελῶν.
Συρακουσία τράπεζα ἡ πολυτελής ἐδόκουν γὰρ οἱ Σικελιῶται ἁβροδίαιτοι εἶναι μᾶλλον πάντων.
καὶ Συρακουσίων δεκάτη.
Σύρβη τάραχος.
Συρβηνεύς ὁ ταραχώδης.
ἀπὸ τῶν αὐλούντων μετὰ θορύβου ἢ πένης διὰ τὸ τὰς αὐλοθήκας καὶ φαρέτρας κενὰς ἔχειν.
καὶ Συρβηνέων χορός ὁ τεταραγμένος καὶ συώδης ἀπὸ τοῦ τοῖς ὑσὶν ἐπιφωνουμένου.
διὸ τέτακται ἡ παροιμία Συρβήνης χορός ἐπὶ τῶν ἀτάκτων χορῶν.
Συριανός Ἀλεξανδρεύς φιλόσοφος Ἰσοκρατίων ἡγησάμενος τῆς ἐν Ἀθήναις σχολῆς τε καὶ διατριβῆς καὶ διδάσκαλος γενόμενος Πρόκλου ὃς καὶ διάδοχος αὐτοῦ ἐγένετο.
ἔγραψεν εἰς Ὅμηρον ὅλον ὑπόμνημα ἐν βιβλίοις ἑπτά εἰς τὴν πολιτείαν Πλάτωνος βιβλία τέσσαρα εἰς τὴν Ὀρφέως Θεολογίαν βιβλία δύο εἰς τὰ Πρόκλου Περὶ τῶν παρ' Ὁμήρῳ θεῶν Συμφωνίαν Ὀρφέως Πυθαγόρου Πλάτωνος περὶ τὰ λόγια βιβλία δέκα καὶ ἄλλα τινὰ ἐξηγητικά.
ὅτι Ἰσίδωρος ὁ φιλόσοφος ὥς φησι Δαμάσκιος πάντα τὰ τῶν παλαιῶν ἐξετάζων οὐκ ἀνίει πρὸς τὸ ἀκριβέστατον προσεῖχε δὲ τὸν νοῦν ἐς τὰ μάλιστα μετὰ Πλάτωνα τῷ Ἰαμβλίχῳ καὶ τοῖς Ἰαμβλίχου φίλοις δὴ καὶ ὀπαδοῖς.
ὧν ἄριστον εἶναι διϊσχυρίζετο τὸν ἑαυτοῦ πολίτην Συριανόν τὸν Πρόκλου διδάσκαλον.
ἀτιμάζειν δὲ οὐδένα ἠξίου πρὸς συναγυρμὸν ἀληθοῦς ἐπιστήμης.
Συριγμός φωνὴ ἄσημος.
τοὺς δὲ συριγμοὺς τοὺς ἐν ταῖς κοιναῖς πανηγύρεσι καὶ τοὺς χλευασμοὺς τίς ἐξηγήσαιτο ῥᾳδίως καὶ αὖθις οἱ δὲ Ῥωμαῖοι κατεχειροτόνουν συρίττοντες καὶ ταραχὴν ταῖς βοαῖς ἐνεποίουν.
Σύριγξ τὸ εἰς τὴν ὀπὴν τοῦ τροχοῦ ἐμβαλλόμενον μέρος τοῦ ἄξονος.
καὶ ἡ ὀπὴ τοῦ τροχοῦ οὕτω καλεῖται.
Σοφοκλῆς κεῖνος δ' ὑπ' αὐτὴν ἐσχάτην στήλην ἔχων ἔγχριμπτ' ἀεὶ σύριγγα.
Σύριγξ καὶ ἡ ἐπιμήκης διώρυξ.
καὶ τούτους κελεύει σύριγγα βαθεῖαν ὑπὸ τὸν λόφον τρήσασθαι.
καὶ Σύριγγος αὐλοῦ ἢ δορατοθήκης.
Πισίδης τίς τὴν μέλιτταν τὴν σοφὴν τὴν ἐργάτιν γεωμετρεῖν ἔπεισεν Εὐκλείδου νόμος ποιεῖν δὲ τὰς σύριγγας οὐκ ἐπ' εὐθείας Συρίξας ἀπὸ τοῦ συρίζω ἐνεστῶτος.
Συρμαΐζειν καθαίρειν πόματι ἐκ ζειῶν καὶ ὕδατος.
καὶ Συρμαίη παρὰ τῷ αὐτῷ λάχανον σελίνῳ ἐοικός.
Συρμαία τὸ καθαρτικὸν δι' ἐμέτων καὶ κοιλίας.
καὶ Συρμαΐζειν τὸ κενοῦσθαι ἐκ ζειῶν καὶ ὕδατος.
οὕτως Ἡρόδοτος.
ἢ λάχανον σελίνῳ ἐοικός ἢ βρῶμα διὰ στέατος καὶ μέλιτος.
Συρμός τοῦ νιφετοῦ ἡ φορά.
οὐκέτι κοιμάσεις ἀνέμων βρόμον οὐχὶ χάλαζαν οὐ νιφετῶν συρμούς οὐ παταγεῦσαν ἅλα.
περὶ Ὀρφέως ὁ λόγος.
Σύρω τρέχω.
Πισίδης σύρει πρὸς ἡμᾶς ὁ στρατὸς μετὰ δρόμου.
Σύροι πρὸς Φοίνικας ἑκάτερα τὰ ἔθνη διαβέβληται ὡς πανοῦργα ἢ ὅτι ἑκάστοτε δι' ἔχθρας ἀλλήλοις ὄντα οὐδέποτε πιστῶς διαλλάττεται.
Σύρφαξ συρφετώδης ὀχλώδης.
ἐξῆρε δὲ αὐτὸν πλείω πρὸς τοιαύτην μαίνεσθαι δόξαν τὸ ὑπὸ δήμου σύρφακος ἐν εὐφημίαις ἀνακαλεῖσθαι Πύρρον ὃς εἰ μὲν οὕτως ἐβόα διὰ τὸ ἐρυθροπρόσωπον εἶναι ἔλεγεν εἰκότα εἰ δ' ὡς πρὸς ἔπαινον ἀνδρείας ἔθελγεν ὡς νέον.
οὐ γὰρ ἥρωας ἔβαλλεν ὡς Πύρρος ὁ Ἀχιλλέως ἀλλὰ γυναικομανὴς ἦν ὡς Πάρις.
Συρφετός ἀγυρτώδης ὄχλος ἢ λόγος ἢ ἐξ ἀνέμου συλλεγομένη κόπρος καὶ φρυγανώδης.
ἤτοι κονιορτὸς μετὰ κοπρίων.
τινὲς δὲ χειμὼν καὶ συρμός.
ταῦτα δὲ ἄγνωστα τῷ συρφετῷ.
Σῦς ὁ χοῖρος.
ὅτι ὗς ἐπὶ θηλείας σῦς δὲ ἐπὶ ἄρρενος.
κέχρηνται δὲ ἀδιαφόρως ὅπως δὲ δόξητ' ἦμεν ἀγαθὰ συός.
Συσσεισμός λαίλαψ συστροφὴ ἀνέμου.
Συσσημαίνεσθαι ὃ καλοῦσι κατασφραγίσασθαι τοῦτο οἱ ῥήτορες συσσημαίνεσθαι λέγουσι.
Λυκοῦργος ἐν τῷ Περὶ ἱερείας ὥστε προστεταγμένον ἐπὶ ψηφίσματος καὶ τὴν ἱέρειαν συσσημαίνεσθαι τὰ γραμματεῖα.
καὶ Σύσσημον τὸ σημεῖον.
καὶ Συσσίτιον εὐωχία ἄριστον.
Σύσσιτος σύντροφος συνδιαιτητής.
τοῦ δὲ κεκληκότος ἐφ' ἑστίασιν τοὺς ὁμοτίμους ἔτυχε κἀμὲ προτραπῆναι ἐν τῷ συσσιτίῳ ἀμφὶ τὸ μέσον τοῦ δείπνου τῶν δαιτυμόνων τὸν ἑστιάτορα ἐκθειαζόντων.
Συσκευάζει λόγῳ ἐπιβουλεύει.
καὶ Συσκευή ἡ ἐπιβουλή.
Συσκευάζεσθαι δὲ τὸ πρὸς τὴν ὁδὸν εὐτρεπίζεσθαι.
ὄναρ ἐφίσταται θεία τις ὄψις καὶ λέγει δεῖν συσκευάζεσθαι καλεῖν γὰρ τὸ χρεὼν αὐτόν.
Συσκευάζεσθαι ἐπιφέρεσθαι.
Ξενοφῶν ὁ Κῦρος ἔφη τοῖς στρατιώταις συσκευάζεσθαι σῖτα ἡμερῶν εἴκοσιν οἶνον δὲ τοσοῦτον ἕκαστον χρή ὅσος ἱκανός ἐστιν ἐθίσαι ἡμᾶς αὐτοὺς ὑδροποτεῖν.
Συσκηνία συνοικία.
Ξενοφῶν ὅτι ἐν τῷ ὁμοῦ σκηνοῦν τοὺς στρατιώτας ἐδόκουν ὠφελεῖσθαι πρὸς τὸν μέλλοντα ἀγῶνα ἑώρων γὰρ ἀλλήλους ὁμοίως τρεφομένους καὶ οὐκ ἦν πρόφασις μειονεξίας ὥστε ὑφίεσθαί τινα κακιώτερον ἑτέρου εἶναι πρὸς τοὺς πολέμους.
καὶ ὅτι ἐγίνωσκον ἀλλήλους καὶ τὸ αἰσχύνεσθαι πᾶσιν ἐδόκει ἐγγίνεσθαι οἱ δὲ ἀγνοοῦντες ῥᾳδιουργοῦσιν ὥσπερ ἐν σκότει ὄντες.
Σύσκια τὰ δασέα.
πρῶτα μὲν τὰ σύσκια τῶν χωρίων ἀνεκάθαιρεν ἔπειτα τοὺς βασιλικοὺς παραδείσους ἐξέτεμεν.
Συσπειραθέντες συστραφέντες.
οἱ δὲ πρὸς τὴν φήμην συσπειραθέντες καὶ διελιχθέντες παρά τε ἀλλήλους ἔτρεχον καὶ συνίσταντο.
Σύστασις ἀγάπη ὁμόνοια.
ἀπὸ μεταφορᾶς τῶν ἵππων τῶν ὁμοῦ ἱσταμένων τῶν συντρόφων.
Πολύβιος ὁ δὲ οἰκείως διέκειτο πρὸς τοὺς Καρχηδονίους πατρικὴν ἔχων σύστασιν.
καὶ Συσταθῆναι ὁμοδίαιτον καὶ φίλον γενέσθαι.
ἐλθόντα δι' ἀπορίαν ὑπὸ μὲν Πλάτωνος παροφθῆναι ὑπὸ δ' Ἀριστίππου συσταθῆναι.
Συστέλλω αἰτιατικῇ.
Συστήσας παραδούς προσμίξας.
Πολύβιος τοῦτον ἐξαπέστειλε συστήσας ἱππεῖς φʹ δυναμένους ἔτι πονεῖν.
Συστομώτερον σκάφης τάσσεται ἐπὶ τῶν διὰ τὸ ἀγεννὲς σιωπώντων Θεόφραστος γὰρ ἐν τῷ Περὶ νόμων εἰρῆσθαι ἀπὸ τοῦ τοὺς μετοίκους Ἀθήνησιν ἐν ταῖς δημοτελέσι πομπαῖς σκάφας φέροντας πομπεύειν καὶ ὁπότε δὲ ἐβούλοντο μέτοικον δηλῶσαι ἢ σκάφην ἔλεγον ἢ σκαφηφόρον.
διὰ δὲ τὸ ἀπαρρησίαστον εἶναι συστομώτερον ποιήσειν ἀπειλεῖν σκάφης.
Συστρέμματα στασιαστῶν πλήθη.
Συστροφή ἡ ὁμόνοια καὶ ἡ ἐπὶ κακῷ συμφωνία.
Δαβίδ σκέπασόν με ἀπὸ συστροφῆς πονηρευομένων.
ὁ δὲ ἐν τῇ στάσει ἐγίνετο τῆς χείρονος συστοιχίας ἀποστὰς μὲν ἀπὸ τῶν πρώτων μαθημάτων προσρυεὶς δὲ τοῖς ἄλλοις.
Σύστοιχα σύστοιχα καὶ παρώνυμα καὶ πτώσεις παρακεῖσθαι μὲν ἀλλήλοις δοκοῦντα διαφέροντα δέ.
σύστοιχα λέγεται ἀλλήλοις καὶ τὰ ὁμοίως ἔχοντα πρός τινα ἃ καὶ κατὰ ἀναλογίαν εἴη ἄν ὡς ἐπιστήμη καὶ αἴσθησις ἑκάτερον γὰρ αὐτῶν ὁμοίως ἔχει πρὸς τὰ ὑφ' αὑτά.
ὁμοίως καὶ τὸ αἰσθητὸν καὶ τὸ ἐπιστητόν ἑκάτερον γὰρ αὐτῶν ὁμοίως ἔχει πρὸς τὰ ὧν ἐστί.
σύστοιχα λέγουσι καὶ πάντα τὰ ὁμοίως παρωνομασμένα ἀλλήλοις τε καὶ ἐκείνῳ ἀφ' οὗ παρωνόμασται οἷον ἀπὸ τῆς δικαιοσύνης παρωνόμασται ὁ δίκαιος τὸ δίκαιον τὸ δικαίως.
ταῦτα δὴ καὶ ἀλλήλοις ἐστὶ σύστοιχα καὶ αὐτῇ τῇ δικαιοσύνῃ.
παρώνυμα δὲ μόνα τὰ ἀπό τινος παρωνομασμένα ἐκείνῳ λέγουσιν ᾧ παρωνόμασται ἀλλ' οὐκ ἀλλήλοις οὐδὲ ἐκεῖνα τούτοις τῇ γραμματικῇ ὁ γραμματικός οὐκέτι δὲ ἡ γραμματικὴ τῷ γραμματικῷ.
Σύτο ὡρμᾶτο ἔτρεχε.
σύτο δέμας ἀκέντητον ἐν δρόμοις.
Σύφαξ ὄνομα.
Ἀππιανός Σύφαξ δὲ τῶν γινομένων πυνθανόμενος ἐπεχείρει διαιτᾶν διαλύσεις.
καὶ αὖθις Σύφακα δ' ἄρα τὸν δυνάστην ἔρως ἔκνιζε τῆς παιδός οἱ δὲ Καρχηδόνιοι ἔδωκαν αὐτήν.
Σύφαρ τὸ δέρμα ἡ ἀνθρωπῆ.
ναὶ μὰ τὸ ῥικνὸν σύφαρ ἐμόν ναὶ τοῦτο τὸ δένδρεον αὖον ἐόν περ.
Καλλίμαχος ἐν Ἑκάλῃ.
ὅτι τὸ σύφαρ ἔνδυμα τοῦ ὄφεως καὶ τοῦ τέττιγος παρὰ τὴν λεπίδα.
Συφεός τόπος ὅπου αἱ σύες τρέφονται.
λέγεται καὶ Συφεών.
Ἀγαθίας εἰ μὴ καταγέλαστον εἰπεῖν ὥσπερ ἐν συφεῶσι καὶ μάνδραις τὰ τῶν Ῥωμαίων μεμενήκει στρατεύματα.
Συφόλης Συφόλου.
Συχέμ πόλις.
Συχνάζεις πυκνάζεις.
Συχναῖς συνεχέσι.
καὶ Συχνὴν οὐσίαν τὴν πολλήν.
καὶ Συχνὸς χρυσός ὁ πολύς.
καὶ τῆς οἰκίας οὐκ οὔσης μονήρους ἀλλὰ συχνῆς ἀμηγέπη.
καὶ Ἰάμβλιχος παρεσκεύασε πομπὴν ἐπιφανῆ καὶ λαμπράν ἐσθῆτα σοβαρὰν καὶ θεραπείαν συχνὴν εὐνούχων τε καὶ θεραπαινίδων.
Συχνόν πολύ πυκνόν.
Ξενοφών ἅρματα διαλείποντα συχνὸν ἀπ' ἀλλήλων.
ἀντὶ τοῦ πολύ.
ὁ δὲ συχνοὺς τῶν ἐπισήμων τῆς βουλῆς ἐφόνευσεν.
ἀντὶ τοῦ πολλούς.
πίονα τυρὸν δρέψεσθε αὔην ἰσχάδα καὶ δεῖπνον συχνὸν ἀπὸ σκυβάλων.
Σφαγάς τὰς κατακλεῖδας.
Θουκυδίδης καὶ ὀϊστοὺς καθίεσαν ἐς τὰς σφαγάς.
Σφαγεῖον τὸ τοῦ αἵματος δεκτικὸν ἀγγεῖον ὃ εἶπεν ὁ ποιητὴς ἀμνίον.
Σφαγιάζειν τὸ θυσίας ἐπιτελεῖν.
Ἡρόδοτος ὅς ἐπεὶ ἐσφαγιάζετο Παυσανίης καθήμενος ἐν τῇ τάξει ἐτραυματίσθη τοξεύματι τὰ πλευρά.
Σφαγιαζόμενος διὰ σφαγίων θυσίαν ἐπιτελῶν.
ὁ δὲ εἴτε διοσημίαν οἰηθεὶς εἶναι εἴτε σφαγιαζόμενος οὐκ ἀγαθὴν τὴν ἀπόβασιν σημαίνειν λογιζόμενος τὰ θύματα συμφέρειν ἐλογίζετο φυλάξασθαι τὸν καιρόν.
Σφαγίδιον τὸ τῶν μαγείρων μαχαίριον.
καὶ Σφαγίς σφαγίδος τὸ αὐτό.
Σφαδάζειν θράσσειν δυσθανατεῖν ματαίως σπᾶσθαι χαλεπαίνειν μετ' ὀργῆς στενάζειν.
Σφαδάζειν καὶ τὸ πηδᾶν ἀπὸ τοῦ σπᾶσθαι.
καὶ σφακελίζειν.
Σφαδάζοντες σπώμενοι ἢ δυσφοροῦντες.
καίπερ σφαδάζων ἔνδοθεν πολλοῖς λόγοις ὥσπερ τις ἀσκὸς δέσμιος γλεύκους ζέων.
Σφαδάζουσα πανουργεύουσα.
Σφακελίζοντες διασπῶντες πηδῶντες ὑποτρέμοντες.
ὅτι τὸ σφακελίζειν φλεγμαίνειν ἐστί καὶ διὰ τοῦτο σπᾶσθαι.
Σφακελισμός παραπληξία.
καὶ Σφάκελος τὸ βέλος τὸ σφάζον.
Σφακελισμός ἡ σῆψις τοῦ μυελοῦ σφακελισμὸς καλεῖται.
γίνεται δὲ ἐκ τοῦ σφακελισμοῦ καὶ σπασμός.
λέγεται δὲ καὶ ὁ σφυγμὸς καὶ ὁ παλμός.
σφάκελον δ' ἔνιοι τὴν σῆψιν λέγουσι τῶν ὀστέων.
Αἰλιανός καὶ ἀκούω τὸν πόδα ἐκεῖνον αὐτὸν ἐς οἴδημα ἀρθῆναι καὶ φλεγμήναντα σφακελίσαι καὶ ἀποκτεῖναι τὸν ἄνδρα.
λέγεται δὲ καὶ σφάκελος ὁ μέσος τῆς χειρὸς δάκτυλος.
καὶ παροιμία Καὶ σφάκελοι ποιοῦσιν ἀτέλειαν Πεισίστρατος γὰρ ὁ τύραννος δεκάτην τῶν γεωργουμένων ἀπῄτει τοὺς Ἀθηναίους.
παριὼν δέ ποτε καὶ ἰδὼν πρεσβύτην πέτρας ἐργαζόμενον καὶ τόπους λιθώδεις ἤρετο τὸν πρεσβύτην τίνας ἐκ τῶν τόπων κομίζοιτο τοὺς καρπούς ὁ δὲ ἀπεκρίνατο ὀδύνας καὶ σφακέλους καὶ τούτων δεκάτην Πεισίστρατος φέρει.
θαυμάσας δὲ ὁ Πεισίστρατος τὴν παρρησίαν αὐτοῦ τῆς δεκάτης ἀτέλειαν ἔδωκε.
καὶ ἐκ τούτου Ἀθηναῖοι τῇ παροιμίᾳ ἐχρήσαντο.
Σφάκον ἀντὶ τοῦ ἐλελίσφακον.
Ἀριστοφάνης κᾆθ' ὁ μὲν ἔτριβε κεδρίδας ἄνηθον σφάκον.
ὡς ἐπιτήδεια παῦσαι στρόφον.
Σφακτηρία τόπος στενὸς τῆς Λακωνικῆς διείργων καὶ ἀποχωρίζων καὶ ἀποφράττων τὰς ἀπὸ τῆς Θεσσαλίας καὶ Λακεδαιμονίας εἰσβολάς.
μετὰ τῆς ἱερᾶς στολῆς ὅλαι τελούμεναι μυστικῶς σφάκτριαι καταλειφθεῖσαι καὶ αἴρουσαι τὰ ξίφη γυμνά καὶ αὗται καταπλέας ἔχουσαι τοῦ αἵματος τὰς χεῖρας καὶ τὰ πρόσωπα μέντοι ἦσαν δὲ ἐκ τῶν ἱερείων χρισάμεναι ἀθρόαι ὑφ' ἑνὶ συνθήματι ἐπὶ τὸν Βάττον ᾖξαν ἵνα αὐτὸν ἀφέλωνται τοῦ ἔτι εἶναι ἄνδρα.
Σφαλείς ἀποτυχών.
καὶ Σφαλεῖεν.
Σφάλλω αἰτιατικῇ.
Σφάραγον ὁ Ἀπίων φάρυγγα.
ἀπὸ τοῦ περὶ αὐτὸν γινομένου ψόφου.
Σφᾶς ἑαυτούς ἢ τὰς ἑαυτῶν.
Σφαῖρα τὰ περιφερῆ καὶ στρογγύλα.
καὶ Σφαιροπαικτεῖν τὸ διὰ σφαίρας παίζειν.
καὶ σχίζας καὶ σφαῖραν ἀείβολον.
τὴν ἀεὶ βαλλομένην.
καὶ Σφαιρηδόν διὰ σφαίρας.
τὴν δὲ σφαιριστικὴν ἔπαιξεν Ἀριστόνικος ὁ Καρύστιος ὁ Ἀλεξάνδρου τοῦ βασιλέως συσφαιριστής.
Σφαῖρα ὅτι τὴν τῆς σφαίρας εὕρεσιν Ἀνάγαλλις ἡ Κερκυραία γραμματική Ναυσικάᾳ τῇ Ἀλκινόου θυγατρὶ ἀνατίθησιν.
Σφαιρίζω τὸ τῇ σφαίρᾳ παίζω.
φιλονείκως γὰρ οἱ σφαιρίζοντες παίζουσι.
Σφαιρωτήρ σανδαλίου ζινίχιον.
οἷον τὸ λωρίον τοῦ ὑποδήματος.
Σφεδανῶν στερρῶν ἰσχυρῶν.
ὄμμα δ' ἑλίξας βρυχᾶτο σφεδανῶν ὄβριμον ἐκ γενύων.
Σφενδάμνινοι ἰσχυροί τοιοῦτο γὰρ τὸ τῆς σφενδάμνου ξύλον ἀντὶ τοῦ σφενδονῆται.
τὸ δὲ σφενδάμνινοι ταὐτόν ἐστι τῷ πρίνινοι σφένδαμνος γὰρ εἶδος ξύλου σκληροῦ.
ἔστι δὲ καὶ εἶδος καννάβεως ἡ σφένδαμνος ἡ γὰρ σφενδόνη ἀπὸ καννάβεως γίνεται.
Σφενδονᾶσθαι ἀπορρίπτεσθαι.
Σφενδόνη τοῦ δακτυλίου ἡ περιφέρεια καὶ ἡ εἰς λίθου βολὴν ἐπιτηδεία χρῆσις.
ὅτι Κῦρος τοὺς πολλοὺς τῶν Λυδῶν σφενδονᾶν ἐκέλευσεν ὡς τὸ ὅπλον τοῦτο δουλικώτατον εἶναι νομίζων σὺν μὲν γὰρ ἄλλῃ δυνάμει μάλα ἔστιν ἔνθα ἰσχυρῶς ὠφελοῦσι σφενδονῆται παθόντες αὐτοὶ δὲ καθ' ἑαυτοὺς οὐδ' ἂν οἱ πάντες σφενδονῆται μείνειαν πάνυ ὁμόσε ὀλίγους ἰόντας ὅπλοις ἀγχεμάχοις.
καὶ Σφενδονῶ αἰτιατικῇ.
Σφενδόνη Γύγου ζήτει ἐν τῷ Γύγου δακτύλιος.
Σφενδονῆται Βαλιαρίδων νήσων σφενδονῆται εὔστοχοι.
Σφέτερα τὰ ἑαυτῶν.
Σφετερίζεται αἰτιατικῇ.
λαμβάνει ἰδιοποιεῖται.
Σφέτερον τὸ ἑαυτῶν ἢ τὸ ἴδιον.
καὶ Σφετέρῳ τῷ ἑαυτῶν.
Σφηκιά εἶδος ζῴου.
καὶ παροιμία ὥσπερ σφηκιὰν βλίττῃ με κἀρεθίζει.
ἀπὸ τῶν μελιττῶν μετενήνοχε βλίττειν γὰρ τὸ ἐκπιέζειν τὸ μέλι.
Σφηκώδεις σκληροί.
κάτισχνοι τοῖς σώμασι καὶ γὰρ οἱ σφῆκες τὴν κοιλίαν ἐπισυνηγμένην ἔχουσιν.
καὶ Ἀριστοφάνης Πλούτῳ μέγαν λαβόντες ἡμμένον σφηκίσκον.
ξύλον ὠξυμμένον ἐπεὶ καὶ ὁ σφὴξ ὀξὺς ἐκ τῶν ὄπισθεν.
ἐπιτετήδευται ἡ λέξις παρὰ τὸν σφῆκα τὰ γὰρ μικρὰ τῶν ξύλων καὶ εἰς ὀξὺ συνηγμένα σφηκίσκους καλοῦσιν ἐπεὶ καὶ τοὺς λαγαροὺς τοῖς σώμασιν ἀνθρώπους καὶ μὴ προκοιλίους σφηκώδεις φασί.
λύσις ὀνείρου σφῆκες φανεῖσαι δυσμενῶν εἰσι βλάβαι.
ὅτι ἵπποι σφηκῶν γένεσις ταῦροι δὲ μελισσῶν.
Σφήκωμα τὸ λεπτὸν σχοινίον.
Σφήλας καταβαλών προσουδίσας.
ὁ δὲ σφήλας ἐπὶ τὴν γῆν τὸν ἄνθρωπον ἐπιβοηθησάντων ἐκείνῳ τῶν οἰκείων οὗτος αὐτὸς πάλιν ἐπανῆλθε πρὸς τοὺς Ῥωμαίους.
Σφῆλαι πλανῆσαι βλάψαι ἀπατῆσαι.
Σφῆλος ὄνομα κύριον.
Σφήν σφηνός τὸ σφηνάριον.
Σφηνωθείς Τιμαγένης οὗτος κληθεὶς ἐπὶ δεῖπνον καὶ σφηνωθεὶς ἀπέθανεν.
καὶ Σφηνούμενος στρεβλούμενος βασανιζόμενος.
Σφήξ σφηκός εἶδος μελισσῶν.
Σφὶγξ δέ Σφιγγός.
Σφῇσι θηλυκόν.
ἀντὶ τοῦ αὐταῖς.
Σφίσι δὲ ἀρσενικόν.
Σφήττιος ὄνομα κύριον.
καὶ Σφήττιος δῆμος.
Σφηττοῖ Δημοσθένης τῆς Ἀκαμαντίδος ὁ Σφηττός.
Σφιγανόν πολεμικόν.
Σφιγγὸς πράγματα παρέχων πολλὰ ἐπὶ πολλαῖς ταῖς ζητήσεσι τῶν ἀτόπων τούτων αἰνιγμάτων οὐ τῆς Καδμείας Σφιγγός ἀλλὰ Σφιγγὸς μέν τινος ἀτεχνῶς ἔτι δὲ θειοτέρας καὶ πολὺ σοφωτέρας.
Σφίγξ ζήτει ἐν τῷ Οἰδίπους.
Σφίγγω αἰτιατικῇ.
Σφίν αὐτοῖς.
καὶ ἀντὶ τῆς οἷ ἀντωνυμίας παρὰ Σοφοκλεῖ ἔδει γὰρ τελεσφόρον χάριν δοῦναι σφίσιν.
οἱ αὐτῷ.
Σφίσιν αὐτοῖς ἢ τοῖς ἑαυτῶν.
Σφοδελὸν τὸν ἀσφόδελον καλοῦσι τὸ α ἀφαιροῦντες ὥσπερ καὶ ἐπ' ἄλλων μαυρὸν γὰρ τὸ ἀμαυρόν.
Σφοδρίας στρατηγὸς Λακεδαιμονίων.
φασὶ δὲ αὐτὸν εὐήθη τε εἶναι λίαν καὶ κοῦφον πρὸς τὰς ἐλπίδας.
Σφοδροῦ λαμπροῦ πολυδαπάνου.
σφοδροῦ τε πότου γενομένου ἐνεδρεύων ὁ Παρσώνδης αὐτὸς μὲν ὀλίγον ἔπινεν ἐκείνοις δὲ πολὺν ἐγχεῖν τῷ θεράποντι ἐκέλευε.
Σφῶε καὶ Σφῶϊν.
Σφῶν αὐτῶν.
ἢ ὑμᾶς ἰδίους ἰδίας.
Σφραγίς σφραγῖδος τὸ ἐπισημαῖνον διὰ χαρακτήρων τὰ φυλαττόμενα.
ὁρῶσα ἡ Ταρπηΐα σφραγῖδας ἀπὸ χρυσοῦ καὶ ψέλια ταῖς χερσὶν ἐπεθύμησε τοῦ χρυσοῦ.
καὶ Σφραγιδονυχαργοκομήτας τοὺς κόμαις καὶ περιττοῖς δακτυλίοις τὰς χεῖρας κοσμουμένους μέχρι τῶν ὀνύχων ὑπὸ τῶν δακτυλίων σκέπεσθαι τοὺς δακτύλους.
ἢ καὶ τοὺς τῶν ὀνύχων ἐπιμελουμένους καὶ ὁσημέραι ξέοντας αὐτοὺς τοῦ ἐκλάμπειν ἄγαν ὃ πάσχουσιν οἱ τῷ καλλωπίζειν σχολάζοντες μόνον.
Ἀριστοφάνης Νεφέλαις.
Σφριγῶν νεάζων αὔξων σφύζων βράζων εὐσωματῶν ἀκμάζων ἀνθῶν.
ὡς δ' εὐχροεῖς ὡς δὲ σφριγᾷ τὸ σῶμά σου κἂν ταῦρον ἄγχοις.
ἀντὶ τοῦ εὐσωματεῖς.
νεάζοντός τε καὶ τῇ ἀκμῇ τῆς ἡλικίας σφριγῶντος τὸ σῶμα.
καὶ αὖθις οὕτω μὲν ἐσφρίγα ὁ πόλεμος.
Ἀριστοφάνης Νεφέλαις περὶ τοῦ υἱοῦ αὐτοῦ.
εὐσωματεῖ γὰρ καὶ σφριγᾷ.
τουτέστιν ἰσχυρότερός μου ἐστί.
καὶ Σφριγῶντες ἀκμάζοντες.
Σφρυγμός φλεγμονή παλμός ζέσις φλεβὸς ἢ ἀρτηρίας.
Σφύζει ἐπείγει ἢ αἱ φλέβες ἅλλονται.
ἐπὶ ταῦτα δὲ αὐτοῖς σφύζουσι καὶ ἀνεστηκόσι συνάπτουσι μάχην.
καὶ Πισίδης σφύζεις Ἀχιλλεῦ καὶ μεθύσκῃ τὰς φρένας.
Σφυρά τὰ περὶ τοὺς ἀστραγάλους.
Σφῦρα δὲ τὸ τεκτονικὸν ἐργαλεῖον.
δουριτυπῆ τε σφῦραν.
Σφυράδες τῶν αἰγῶν καὶ προβάτων τὰ ἀποπατήματα.
Ἀριστοφάνης ὄρτυγας οἰκογενεῖς γυλιαύχενας ὀρχηστάς ναννοφυεῖς σφυράδων ὑποκνίσματα μηχανοδίφας.
Καρκίνος ποιητὴς ἦν.
οἰκογενεῖς δὲ ἀντὶ τοῦ ἐσκιατραφημένους ὡς ἂν εἴποις ὄρνιθας οἰκογενεῖς.
ὄρτυγας δὲ διὰ τὸ ἐριστικόν τοιοῦτοι γὰρ οἱ ὄρτυγες.
γυλιαύχενας δέ τουτέστι μακροτραχήλους γύλιος γὰρ στρατιωτικόν ἐστι πλέγμα ἐπίμηκες εἰς ὀξὺ λῆγον.
κολοβὸν οὖν εἰκὸς εἶναι τὸ ὅλον σῶμα καὶ μόνον τὸν τράχηλον μακρόν.
ἢ αὐχένας οὐκ ἔχοντας καθάπερ ὁ γύλιος.
ἢ σμικροὺς δὲ καὶ γογγυλώδεις σκώπτει.
ἐχόρευον δὲ οὗτοι τῷ πατρί.
ναννοφυεῖς δέ ὅτι νάννοι λέγονται οἱ κολοβοὶ τῶν ἀνθρώπων οἱ δὲ κολοβοὶ τῶν ἵππων ἰννοί.
ὀρχηστὰς δέ ἐπεὶ εἰσέφερεν αὐτοὺς ὁ πατὴρ ἐν τοῖς δράμασιν ὀρχουμένους.
σφυράδων δὲ ἀποκνίσματα ἀντὶ τοῦ ταπεινούς σφυράδες γὰρ τὰ τῶν αἰγῶν καὶ τῶν προβάτων ἀποπατήματα.
ἡ δὲ σφυρὰς κυάμου ἔχει τὸ μέγεθος.
ταύταις οὖν ἀπεικάζει αὐτούς μᾶλλον δὲ οὐ ταύταις ἀλλὰ τοῖς ἀποκνίσμασιν αὐτῶν καὶ ἀποτυχήμασιν.
εὐτελίζει οὖν αὐτοὺς διὰ τὸ βραχύ ἡ γὰρ τοῦ μικροῦ μερὶς μικρὰ ἢ οὐδὲν ἂν εἴη.
μηχανοδίφας δὲ ἀπὸ μέρους.
Ξενοκλῆς γὰρ ὁ Καρκῖνος δοκεῖ μηχανὰς καὶ τερατείας εἰσάγειν ἐν τοῖς δράμασι.
Πλάτων Δωδεκαμήχανον αὐτόν φησιν ἐμιμεῖτο γὰρ θεοὺς ἀνερχομένους ἢ κατερχομένους.
Σφυρήλατος σφύραις ἐληλαμένος.
Σφυρόμαχος οὗτος ψήφισμα εἰσηγήσατο ὥστε τὰς γυναῖκας καὶ τοὺς ἄνδρας χωρὶς καθέζεσθαι.
Σχαδόνας τὰ τῶν κηφήνων κηρία καὶ ζῷον ἄπτερον ἄπουν.
Σχαλίσαι θηλάσαι.
καὶ ἀνίσχαλον τὴν ἄτοκον καὶ ἀθήλαστον.
Σχάσαντα τεμόντα.
ἔλεγον σχάσαντα ἐκ τῶν βραχιόνων τὰς φλέβας λειποψυχήσαντα ἀποθανεῖν.
οὕτως Ἀρριανός.
Σχάσον κατάπαυσον μετάβαλε.
Ἀριστοφάνης Νεφέλαις σχασάμενος τὴν ἱππικήν.
ἀντὶ τοῦ παυσάμενος τῆς ἱππικῆς.
ἢ ἀποχωρήσας καὶ ἀποστὰς τοῦ παρόντος ἐπιτηδεύματος ἀπὸ μεταφορᾶς τῶν ἐρεσσόντων σχάσαι γὰρ δὴ καὶ ὥσπερ διαστεῖλαι καὶ διασχίσαι τὸ ὕδωρ τὴν κώπην ἐρέσσουσαν.
καὶ Πίνδαρος κώπαν ἤδη ἔσται μοι σχάσαις.
καί σχάσας τὴν φροντίδα.
τουτέστι παύσας στήσας ἀτρεμήσας.
καὶ αὖθις κώπην σχάσας.
ἀντὶ τοῦ τὴν εἰρεσίαν καταπαύσας.
ἔνιοι δὲ σχάσας ἀντὶ τοῦ ἁπλώσας.
Σχεδάριον δέλτος πινακίδιον τιτλάριον.
Σχέδην ἀντὶ τοῦ σύνεγγυς.
ἐκ τοξευμάτων ἐβλάπτοντο καὶ ὅτε σχέδην συμφέροιντο.
σχέδην καὶ ἐγγὺς μαχομένῳ μεθεῖναι μὲν αὑτὸν οὐκ ἠξίωσεν ὡς μὴ τὸ κτῆμα ἢ φόρημα τοῦ πολεμίου γένοιτο.
Σχεδία ἡ ἐκ τῶν παρατυχόντων ἢ εἰκαίως πεποιημένη ναῦς καὶ γέφυρα καὶ ζεῦγμα.
Σχεδιάζει ἐκ τοῦ παρατυχόντος λέγει.
Σχεδιάζειν ἐγγίζειν πλησιάζειν τὸ εἰκῇ ἀποφαίνεσθαι.
ἀπ' ἀρχῆς ἄχρι τέλους ἐσχεδιάσθαι καὶ διημαρτῆσθαι.
Σχεδιασθείς παραχρῆμα ῥηθείς.
Σχέδιον ἐκ τοῦ ἑτοίμου.
καὶ Ἀριστοφάνης ταῦτα δὲ σχεδίοις ἔοικε.
τουτέστιν ἐκ τοῦ παρατυχόντος εἴρηται.
Σχέδιοι εὐτελεῖς.
Σχεδίως ἐκτράφηθι.
Σχεδόν πλησίον πέλας ἢ ἐκ χειρός.
Σχελίδες βοὸς πλευρά.
ἢ ἁπλῶς τὰ πλευριμαῖα τῶν κρεῶν.
Ἀριστοφάνης ἀλλὰ σχελίδας ἐδηδοκὼς ὠνήσομαι μέταλλα.
Σχέσις ὁρμή συνάφεια.
Σχέσις ἐπὶ τῶν πρὸς τὶ λέγεται οἷον πατρὸς πρὸς υἱόν φίλου πρὸς φίλον ταῦτα γὰρ καὶ ἔχει καὶ ἔχεται ὑπ' ἀλλήλων διὸ καὶ σχέσεις προσείρηνται.
πρός τι δέ εἰσι καὶ τὰ κατὰ σύγκρισιν λεγόμενα οἷον μικρόν μεῖζον διπλάσιον καὶ ἐπιστήμη καὶ αἴσθησις.
καὶ ὁ Θεολόγος ὡς μόνας τὰς σχέσεις λείπεσθαι ὀρφανὰς τῶν πραγμάτων.
ἀφίεμεν γὰρ τὴν μητέρα καὶ ἀφιέμεθα ὑπ' αὐτῆς ὥστε μερίζεσθαι εἰς υἱοὺς καὶ πατέρας.
τὸ δὲ θεῖον ἀμέριστον.
Σχετικῶς οἰκειωτικῶς.
Σχετλιάζει δυσχεραίνει ἢ βλασφημεῖ.
Σχέτλιος ὀδυνηρός χαλεπός ἀγνώμων ἀτυχής δεινοπαθής ἄδικος ἄπορος θλιβόμενος τλήμων ἐπαχθής.
Σχῆμα ἡ τοιάδε τῶν προτάσεων κοινωνία οἷά εἰσι τὰ παρ' Ἀριστοτέλει τρία καλούμενα σχήματα μέρος γὰρ ἡ πρότασις τῆς συμπλοκῆς.
αὕτη δὲ οἷον ὕλη παρὰ τοῦ σχήματος εἰδοποιεῖται καὶ καθάπερ τινὰ μορφὴν ἀπολαμβάνουσα τὴν πρὸς τὸ μέσον ποιὰν συνάρτησιν.
Σχηματιζόμενος προσποιούμενος ἢ συνταττόμενος.
λέγεται καὶ Παρασχηματίζειν τὸ διεστραμμένα λέγειν.
Σχήσεσθαι ἐπισχεθήσεσθαι.
Σχήσειν ἀνθέξειν.
Σχήσουσι σχῶσι κρατήσουσιν ὑφέξουσι.
Σχίδακας σχίζας.
Σχίζας κυρίως ἔλεγον οἱ παλαιοὶ τὰ ἐπὶ ταῖς θυσίαις τιθέμενα ξύλα ὡς καὶ Ὅμηρος καῖε δ' ἐπὶ σχίζαις ὁ γέρων.
Σχίζω αἰτιατικῇ.
Σχίζουσα ἡ ὁδός ἢ τρίοδος.
Σχῖνον διατρώγειν ἐπὶ τῶν καλλωπιζομένων καὶ λευκαινόντων τοὺς ὀδόντας.
ὅθεν καὶ σχινοτρὼξ λέγεται ὁ τοιοῦτος.
ἐπὶ τῶν καλλωπιζομένων.
διὰ γὰρ τὸ λευκαίνειν τοὺς ὀδόντας ἤσθιον σχῖνον.
καὶ Σχινέλαιον.
Σχίσις ἡ Τρίκκη.
ὄνομα κύριον.
Σχολάζειν καὶ σχολὴν ἄγειν οὐκ εὐκαιρεῖν λέγουσιν Ἀττικοί.
Σχολάζω δοτικῇ.
Σχολάριοι ͵γφʹ ἐπὶ φυλακῇ τοῦ Παλατίου ἦσαν τεταγμένοι ἀριστίνδην ἀπολεχθέντες ἐξ Ἀρμενίων οἷς συντάξεις ἀνέκαθεν πλείους ἢ τοῖς ἄλλοις ἅπασι τὸ δημόσιον ἐχορήγει.
Σχολαρχήσας σχολῆς ἄρξας τουτέστι διατριβῆς.
περὶ Ἐπικούρου φησί.
Σχολαῖον ἀργόν διατριβὴν ποιούμενον.
καὶ σχολαίτερον ἢ σχολαιότερον τὸ ἠρεμαιότερον.
ὁμοίως καὶ σχολαιότης.
καὶ Σχολαῖος ὁ ἀργός καὶ Σχολαιότης.
καὶ ὁ Μακεδονικὸς ἄρχων οὐ διὰ σχολαιότητος ἀφικνεῖται.
ἀντὶ τοῦ οὐκ ἀργίας.
Σχολαίτερον ἀργότερον.
μαστιγοφόροι τε παριόντες ἐπετάχυνον τῆς ὁδοῦ τοὺς σχολαίτερον προσιόντας.
ὁ δὲ ἀπεφθέγγετο παροιμιῶδές τι καὶ βαρβαρικόν τε καὶ ἀφελές ἐνεργὸν δὲ ὅμως καὶ χρήσιμον ὡς δεῖ πρότερον ἀποσοβεῖν τὰς μελίττας καὶ ἔπειτα τὸ μέλι σχολαίτερον αἱρεῖσθαι.
Σχολαιότης λέγεται ἡ μέλλησις καὶ ἡ ἐπιμονή.
Θουκυδίδης ἡ δὲ ἐν τῷ Ἰσθμῷ γενομένη ἐπιμονὴ καὶ κατὰ τὴν ἄλλην πορείαν ἡ σχολαιότης διέβαλεν αὐτόν.
Σχολεῖον τὸ διδασκαλεῖον.
σχόλιον δέ.
Σχολή οὐχὶ ὁ τόπος ἐν ᾧ σχολάζουσι καὶ διατρίβουσι περὶ παιδείαν οὐδὲ αὐτὴ ἡ ἐν λόγοις εὐμουσία καὶ διατριβή ἀλλὰ ἣν οἱ πολλοὶ ἀκύρως καλοῦσιν εὐκαιρίαν τὸ δὲ εὐκαιρεῖν βάρβαρον ἀλλ' ἀντὶ μὲν τοῦ εὐκαιρεῖν σχολὴν ἄγειν λέγουσιν.
ἡ δὲ εὐκαιρία βάρβαρον μὲν οὐκ ἔστιν ὄνομα τάττεται δὲ οὐκ ἐπὶ σχολῆς ἀλλ' ἐπὶ καιροῦ τινὸς εὐφυΐας καὶ ἀρετῆς.
καὶ ἀντὶ τοῦ οὐδαμῶς.
Σχολὴ οὖν τὸ μηδὲν δρᾶν ἢ τὸ περί τι σχολάζειν.
καὶ ἀντὶ τοῦ σχολάζειν λέγουσιν εὐκαιρεῖν.
καὶ Αἰλιανός ἐγὼ δὲ ταῦτα περιῆλθον οὔτι που σχολὴν ἄγων τὰ τῶν προστυχόντων κακὰ τοῖς ἐμαυτοῦ λόγοις τιμᾶν ἀλλ' ὑπὲρ τοῦ μὴ πράττειν ἄλλους παραπλήσια.
Ἡ Σχολὴ οὖν ἡ παρὰ πολλοῖς ἄκαιρος εὐκαιρία.
Σχολῇ γ' ἄν ἀντὶ τοῦ οὐδ' ὅλως βραδέως οὐδαμῶς.
Σοφοκλῆς ἐπεὶ σχολῇ ς' ἂν οἴκους τοὺς ἐμοὺς ἐστειλάμην.
Σχόλια σεμνολογήματα ἢ ὑπομνήματα καὶ ἑρμηνεῖαι.
Σχόμενος κατασχών ἢ κατασχεθείς.
Σχόντες δοτικῇ.
ὀκείλαντες προσορμισθέντες.
Θουκυδίδης καὶ σχόντες ἐς τὰ καταντικρὺ Κυθήρων τῆς Λακωνικῆς τῆς τε γῆς ἔστιν ἃ ἐδῄωσαν καὶ ἐτείχισαν ἰσθμῶδές τι χωρίον.
Σχών κατασχών.
Σχοίητε νομίσοιτε ἢ ὑπολάβοιτε.
Σχοινία αἱ ἐπιβουλαὶ παρὰ τῷ Δαβίδ.
Σχοινίον μεμιλτωμένον εἰ βραδύνοιεν ἐπὶ τὴν ἐκκλησίαν οἱ τοξόται σχοινίον μιλτοῦντες συνήλαυνον καὶ τὰ πρατήρια διέκλειον.
καὶ παροιμία τὸ σχοινίον φεύγουσι τὸ μεμιλτωμένον.
ὑπὲρ τοῦ ἐξ ἀνάγκης αὐτοὺς εἰς τὰς ἐκκλησίας ἰέναι τοῦτο ἐμηχανῶντο καὶ πολλὰ ἄλλα.
ἀνεπετάννυσαν γὰρ τὰ γέρρα καὶ ἀπέκλειον τὰς ὁδοὺς τὰς μὴ φερούσας εἰς τὴν ἐκκλησίαν καὶ τὰ ὤνια ἀνῄρουν ἐν ταῖς ἀγοραῖς ὅπως μὴ περὶ ταῦτα διατρίβοιεν ἔτι μὴν καὶ μεμιλτωμένῳ σχοινίῳ περιβάλλοντες αὐτοὺς συνήλαυνον εἰς τὴν ἐκκλησίαν.
τοῦτο δὲ ἐποίουν ὑπὲρ τοῦ μὴ βραδύνειν ὅσοι γὰρ ἐχρίοντο ζημίαν ἐξέτινον.
ἄλλως ἐπεὶ ὀκνηρῶς εἶχον οἱ Ἀθηναῖοι πρὸς τὰς συνόδους εἰώθεισαν ὑπηρέται δύο μεμιλτωμένον σχοινίον ἐκτείνοντες διὰ τῆς ἀγορᾶς διώκειν τὸν ὄχλον εἰς τὴν ἐκκλησίαν ὥς φησι Πλάτων ὁ κωμικός.
ὅσοι δὲ ἐχρίοντο ἐξέτινον ζημίαν.
Σχοίνισμα μέτρου μέρος κληρουχία.
ἡ τῆς γῆς δεσποτεία ἴδιον γὰρ τῶν κεκτημένων μέτρῳ τὴν γῆν ὑποβάλλειν.
Σχοῖνος μέτρον γεωργικόν ὥς φησιν Ἡρόδοτος ἐν τῇ βʹ τῶν ἱστοριῶν.
Σχοῖνος εἶδος φυτοῦ κατὰ τὸ ἄκρον ὀξέος ἐοικότος βελόνῃ.
λέγεται δὲ ἀρσενικῶς.
Ἀριστοφάνης Ἀχαρνεῦσι πρὶν ἂν σχοῖνος αὐτοῖσιν ἀντεμπαγῶ.
τουτέστιν πρὶν αὐτοὺς τρώσω ὡς σχοῖνος ὀξὺς καὶ ὀδυνηρός.
Σχοίνου συμβολεῖς οἱ ψιαθοπλόκοι.
καὶ σχοῖνος ἡ ψίαθος.
Σχοινοτενές παρὰ Ἡροδότῳ ἀντὶ τοῦ μακρόν ὀρθόν.
Τά ταῦτα.
Τὰ ἀπὸ Ναννάκου ἐπὶ τῶν ἐπὶ παλαιότητι θαυμαζομένων Νάννακος γὰρ Φρυγῶν βασιλεὺς πρὸ τῶν τοῦ Δευκαλίωνος χρόνων.
Ταβελλίων ὁ τὰ τῆς πόλεως γράφων συμβόλαια ὁ παρὰ τοῖς πολλοῖς νομικὸς λεγόμενος.
ἅπαντα ἐπιτελῶν τὰ τῶν πολιτῶν γραμματεῖα ἕκαστον αὐτῶν οἰκείοις ἐπισφραγίζων γράμμασι.
Ταβερνεῖα καπηλεῖα πανδοκεῖα.
Τάβεια ὄνομα πόλεως καὶ τόπου.
Ταβηθά ὄνομα κύριον.
Τάβλα ὄνομα παιδιᾶς.
ταύτην ἐφεῦρε Παλαμήδης εἰς διαγωγὴν τοῦ Ἑλληνικοῦ στρατοῦ σὺν φιλοσοφίᾳ πολλῇ τάβλα γάρ ἐστιν ὁ γήϊνος κόσμος ιβʹ δὲ κάσοι ὁ ζωδιακὸς ἀριθμός τὸ δὲ ψηφοβόλον καὶ τὰ ἐν αὐτῷ ζʹ κοκκία τὰ ζʹ ἄστρα τῶν πλανητῶν ὁ δὲ πύργος τὸ ὕψος τοῦ οὐρανοῦ ἐξ οὗ ἀνταποδίδοται πᾶσι πολλὰ καὶ κακά.
Τὰ γὰρ περιττὰ κἀνόνητα σώματα πίπτει βαρείαις πρὸς θεῶν δυσπραξίαις.
οἷος ὁ Αἴας.
Ταγήν ὄνομα ὀρνέου.
Ταγηνοκνισοθήρας ὁ Ἰούνιος ἦν.
Τάγηνον τὸ τηγάνιον.
Ταγός ἡγεμών.
ὦ τῶν Ἀθηναίων ταγὲ τῶν εὐδαιμόνων.
ἀντὶ τοῦ ἀρχηγέ.
Ὅμηρος παρὰ δ' οἱ ταγοὶ ἄμμι μενόντων.
καὶ αὖθις ἢν δ' ἐσορῇς ἐπ' ἐμεῖο βοόστρυχον εἰκόνα θήρης ἔννεπε τοῦ ταγοῦ μνῆμα Λεωνίδεω.
Τάγυρι τὸ βραχύτατον καὶ ἐλάχιστον οἷον ψιλὰ λέγουσιν.
Εὔπολις Αἰξίν καὶ ζῆν μαθόντι μηδὲ τάγυρι μουσικῆς.
Τάδε ἐκ τοῦ τρίποδος τίθεται ἐπὶ τῶν πάνυ ἀληθῶν Ἀριστοκλείᾳ γὰρ τῇ Πυθίᾳ γενομένῃ μιχθῆναι τὸν Δελφόν καὶ τῶν ὑπ' αὐτῆς μαντευμάτων παρασημειοῦσθαι ὅσα ἔχρα ἔνθεος γενομένη καὶ ταῦτα ὡς ἀληθῆ παρασημειοῦσθαι ὡς ἐκ τοῦ τρίποδος.
περὶ Ἀπολλωνίου τοῦ Τυανέως οὐδὲ διῆγε τοὺς λόγους οὐδὲ εἰρωνευομένου τις ἤκουσε περιπατοῦντος ἐς τοὺς ἀκροωμένους ἀλλ' ὥσπερ ἐκ τρίποδος ὅτε διαλέγοιτο οἶδα ἔλεγε καί δοκεῖ μοι.
Τάδε Μῆδος οὐ φυλάξει κατὰ τὴν τοῦ Ξέρξου ἔφοδον τοὺς Ἕλληνας ἀπειρηκότας τὰ ἑαυτῶν ἀναλίσκειν καὶ δαπανᾶν ἐπιλέγοντας τάδε Μῆδος οὐ φυλάξει.
Τὰ δὲ πρὶν ἔργα χερσὶ μέγιστ' ἀρετᾶς ἄφιλα παρ' ἀφίλοις τουτέστι τὰ πρότερα μέγιστα τῆς ἀρετῆς τῶν χειρῶν αὐτοῦ ἔργα ἤγουν τοῦ Αἴαντος ἐν ὀλιγωρίᾳ εἰσὶ τοῖς Ἀτρείδαις.
Τάδ' οὐ παρὰ Κενταύροισι λεγόμενόν τι ἦν.
Τηλεκλείδης τισί τῶν δυνατῶν τι κέλευ' οὐ γὰρ παρὰ Κενταύροισι.
Τὰ ἐκ τῶν ἁμαξῶν σκώμματα ἐπὶ τῶν ἀπαρακαλύπτως σκωπτόντων Ἀθήνησι γὰρ ἐν τῇ τῶν Χοῶν ἑορτῇ οἱ κωμάζοντες ἐπὶ τῶν ἁμαξῶν τοὺς ἀπαντῶντας ἔσκωπτόν τε καὶ ἐλοιδόρουν.
τὸ δ' αὐτὸ καὶ τοῖς Ληναίοις ὕστερον ἐποίουν.
ὅτι ἐπὶ τῆς ἁμάξης ὀχούμεναι αἱ γυναῖκες αἱ τῶν Ἀθηναίων ἐπὰν εἰς Ἐλευσίνια ἐβάδιζον εἰς τὰ μεγάλα μυστήρια ἐλοιδόρουν ἀλλήλας ἐν τῇ ὁδῷ τοῦτο γὰρ ἦν ἔθος αὐταῖς.
ὅτι οἱ Ἀλεξανδρεῖς τὸ παλαιὸν καθαρμὸν ἐποιοῦντο ψυχῶν ἐν γὰρ ταῖς ὡρισμέναις ἡμέραις ἐφ' ἁμαξῶν φερομένους ἀνθρώπους αὐτὸ τοῦτο προστεταγμένους ἐπιπαριέναι τὴν πόλιν ἅπασαν καὶ στάντας ὅπου ἂν ἐθέλωσι καὶ οἴκῳ παραστάντας ὅπου δὴ βουληθῶσιν ᾄδειν τῷ ὄντι τὰ ἐξ ἁμάξης οὐ τὰ ψευδῆ λοιδοροῦντας ἀλλὰ τἀληθῆ ὀνειδίζοντας.
ἐπιμελὲς γὰρ εἶναι σφίσιν ἀκριβῶς ἐξετάζειν τὰ ὀνείδη τῶν πολιτῶν καὶ ταῦτα ἀδεκάστως προφέρειν μετὰ ἀληθείας ὥστε διὰ τοῦτο πάντας ἀποδιδράσκειν τὴν πονηρίαν.
Τὰ ἐκ τρίποδος τρίποδι χρῆται ὁ Ἀπόλλων μαντευόμενος διὰ τοὺς τρεῖς καιροὺς τῶν πραγμάτων.
Ὅμηρος ὃς ᾔδη τά τ' ἐόντα τά τ' ἐσόμενα πρό τ' ἐόντα.
φασὶ δὲ οὕτω κτήσασθαι τὸν Ἀπόλλωνα τὸν τρίποδα ἁλιεῖς μισθῷ βόλον ἐρρίπτουν ἵνα τὸ ἀναφερόμενον ᾖ τοῦ ἀγοράσαντος τὸν βόλον.
ἠγόρασαν οὖν τινες εἶτα ἀνηνέχθη τρίπους χρυσοῦς.
ἐφιλονείκουν οὖν περὶ αὐτοῦ καὶ ἔλεγον οἱ ἁλιεῖς ὡς ἰχθῦς πεπράκαμεν.
οἱ δὲ ἀγοράσαντες ἔλεγον ὡς πᾶν τὸ ἀνιὸν ἠγοράσαμεν τῇ ἑαυτῶν τύχῃ.
οὕτως οὖν αὐτῶν φιλονεικούντων ἔδοξεν ἐρωτῆσαι τὸν Ἀπόλλωνα.
ὁ δὲ ἔχρησε δοθῆναι αὐτὸν τῷ σοφῷ.
προσήγαγον οὖν αὐτὸν τοῖς ἑπτὰ σοφοῖς.
ἕκαστος δὲ τούτων παρῃτεῖτο σοφὸς εἶναι μὴ λέγων ἔχειν δὲ σοφώτερον ἑαυτοῦ.
ἔδοξεν οὖν ἀναθεῖναι αὐτὸν τῷ Ἀπόλλωνι ὡς σοφωτέρῳ πάντων.
Τὰ ἐν ποσί τὰ παρόντα ἐν μέσῳ.
Τὰ ἐπὶ κοσκίνου ἐπὶ τῶν διὰ κοσκίνου καὶ τρίποδος ἢ δάφνης μαντευομένων.
Τὰ ἐπίχειρα ὁ μισθός ἡ ἀμοιβή.
τὰ ἐπιχειρήματα.
τὰ ἐπιτηδεύματα.
Ταηπόλεμος ὄνομα κύριον.
Ταΐφαλοι ὄνομα ἔθνους.
Τακερά κατηψυγμένη.
Τα'κ κόκκου τὰ ἐκ κόκκου.
κατὰ κρᾶσιν.
τα'κ κόκκου βαφέντα καὶ ὑστίνοιο θέριστρα.
Τακτικῶς στρατιωτικῶς.
Τἄλλα καὶ φιλώμεθα λεγόμενόν τι οἷον τἄλλα καὶ φίλοι ὦμεν.
Ταλανίζει αἰτιατικῇ.
θρηνεῖ ἄθλιον ἀποκαλεῖ.
Τάλαντα τὰ ζυγά καὶ τὰ ἱστάμενα.
Ταλαντεύει αἰτιατικῇ.
τὰ δὲ τῆς τύχης νίκαις καὶ ἥτταις τῇδε καὶ τῇδε ταλαντευόμενα διέμεινε.
καὶ τῷ μέτρῳ τῶν κινδύνων τὴν ἀμοιβὴν ἐταλάντευεν οἷς μὲν γὰρ ἀξία ἆθλον εὐτολμίας ἐγίνετο ἄλλῳ ἵππος.
Τάλαντον πολλὰ μὲν σημαίνει ἢ γὰρ τὸ μέγιστον χρυσίου καὶ ἀργυρίου μέρος καθ' ὃ σημαινόμενον Δημοσθένης φησί πεντήκοντα τάλαντα.
ἢ σταθμοῦ τι ὄνομα ὥσπερ Ἀριστοφάνης ἀλλ' ἢ ταλάντῳ μουσικὴ κριθήσεται.
καὶ Ὁμηρικόν χρύσεια πατὴρ ἐτίταινε τάλαντα.
τρίτον σημαινόμενον ἡ ῥοπή τέταρτον ἀριθμοῦ τι ὄνομα ὡς καὶ πολυτάλαντος ὁ πλούσιος.
καὶ τὸ Ὁμηρικόν κεῖτο δ' ἄρ' ἐν μέσσοισι δύο χρυσοῖο τάλαντα.
καὶ διτάλαντον δὲ καὶ τριτάλαντον καὶ ἡμιτάλαντον λέγεται.
ἀρχαία δὲ ἡ χρῆσις καὶ ἡ τοῦ τρίτον ἡμιτάλαντον καὶ πέμπτον ἡμιτάλαντον καὶ ἕβδομον ἡμιτάλαντον.
ἔστι δὲ τὸ μὲν τρίτον ἡμιτάλαντον δύο ἥμισυ τάλαντα τὸ δὲ πέμπτον ἡμιτάλαντον τέσσαρα ἥμισυ καὶ τὸ ἕβδομον ἡμιτάλαντον ἓξ ἥμισυ.
καὶ ὅλως οὗ τινος ἀριθμοῦ παρωνύμῳ μέρει ἐπονομάσει τις τὸ ἡμιτάλαντον τούτου ὁ προηγούμενος ἀριθμὸς ἐφαρμόσει τοῖς ταλάντοις οἷον ἂν μὲν ὄγδοον ἑπτά ἂν δὲ ἔννατον ὀκτώ συναριθμουμένου δηλονότι καὶ τοῦ ἥμισυ.
φίλον δὲ τοῖς ἀρχαίοις καὶ τὸ ἓν ἥμισυ τάλαντον τρία ἡμιτάλαντα λέγειν ὡς καὶ τρία ἡμίμναια τὴν μίαν ἥμισυ μνᾶν.
Τάλαντον ὥς φησι Διόδωρος ἐν τῷ Περὶ σταθμῶν μνῶν ἐστιν ξʹ ἡ δὲ μνᾶ δραχμῶν ρʹ ἡ δὲ δραχμὴ ὀβολῶν Ϛʹ ὁ δὲ ὀβολὸς χαλκῶν Ϛʹ ὁ δὲ χαλκοῦς λεπτῶν ζʹ.
τὸ τάλαντον δέ τὸ νῦν λεγόμενον Ἀττικόν παρὰ Σικελιώταις τὸ μὲν ἀρχαῖον ἦν μνῶν κδʹ νυνὶ δὲ ιβʹ.
ὁ δὲ Ὅμηρος λέγει δύο χρυσοῖο τάλαντα.
ὡς μὴ εἶναι ἶσον τὸ καθ' ἡμᾶς τάλαντον τῷ παρὰ τοῖς ἀρχαίοις.
ὡς γὰρ ἶσον τοῦ τρίποδος καὶ τοῦ λέβητος καὶ τοῦ ἵππου τίθεται.
Τάλαντον δὲ παρὰ τῇ θείᾳ γραφῇ ἡ ἄνωθεν πεμπομένη ἑκάστῳ θεία χάρις.
Ἀριστοφάνης καίτοι ταλάντου τοῦτ' ἔμαθεν Ὑπέρβολος.
τούτεστι χαύνωσιν ἀναπειστηρίαν.
ὅτι τὸ τάλαντον παρά τισιν ἔχει λίτρας ρκεʹ.
καὶ Ταλαντιαῖοι λίθοι.
ταλαντιαῖοί γε μὴν ἦσαν οἱ βαλλόμενοι πέτροι δύο δὲ καὶ πλέον ἀπῄεσαν σταδίους.
ἡ πληγὴ δ' οὐ τοῖς προστυχοῦσι μόνον ἐπιπολὺ δὲ καὶ τοῖς μετ' ἐκείνους ἦν ἀνυπόστατος.
αἰτιώμενοι δὲ τὸν Περικλέα πεντήκοντα ταλάντοις ἐζημίωσαν.
Ταλαντουμένην Πλάτων ἐν Τιμαίῳ τὴν δὲ γῆν ταλαντουμένην ἀνωμάλως σείεσθαι μὲν ὑπ' ἐκείνων κινουμένην δὲ αὖ πάλιν ἐκεῖνα σείειν.
μεταφορικῶς ἀπὸ τῶν ζυγῶν ἐπεὶ τὸ ζυγὸν τάλαντον λέγεται.
καὶ ὑπερταλαντᾶν τὸ ὑπερβαρεῖν.
Ταλάντωσις στῆσις στάθμησις.
Ταλαπείριος ὁ ταλαίπωρος.
Τάλαρος καλαθίσκος κόφινος μικρός.
ἐν Ἐπιγράμμασι ἁ τρίτατα δ' εἰροχαρῆ τάλαρον.
καὶ Ταλαρίσκος.
Δημὼ μὲν ταλαρίσκον ἐΰπλοκον.
μέλαν δέ οἱ αἷμα ταυρινοῦ διὰ χρωτὸς ξέσς' ἐπὶ δ' ἀργαλέαν βῶλον ἔδευσε φόνῳ.
Τάλαρος καλαθίσκος.
καὶ τάλαρον σχοίνοις ὑφασμένον ὅν ποτ' ὀδόντι ἐπλήρου τολύπη πᾶσα καθαιρομένη.
Τάλας ἄθλιος.
Ταλασήϊον ἔργον ἡ ἐριουργία.
Ταλάσῃς ὑπομείνῃς.
Ταλασίαν ἐριουργίαν.
καὶ Ταλάσιον ἐριουργόν.
Ταλασιουργία ἡ τῶν ἐρίων ἐργασία.
ὁ δὲ τὰς θυγατέρας ἐπειρᾶτο ποιεῖν ταλασιουργοὺς καὶ χερνήτιδας.
καὶ αὖθις οὐκ ὄντος ἀπρεποῦς τοῖς ἐπιχωρίοις ὥστε τοὺς ἄνδρας ταλασιουργεῖν παρ' αὐτοῖς.
Ταλασίφρονα ὑπομνητικόν.
Ταλαοί τληπαθεῖς.
οἱ δὲ διαιροῦσιν ὥστε εἶναι τ' ἀλαοί.
Ἀριστοφάνης Ὄρνισι.
Ταλαύρινος ὑπομονητικός καρτερικὸς ἐν τῇ μάχῃ.
Ταλαπαθές ταλαίπωρε.
Ταλαίπωρος ὁ ἄθλιος.
παρὰ τὸ τλῆναι καὶ τὸν πῶρον ὅ ἐστι πάθος.
ὅτι δὲ πῶρος πάθος τί ἐστιν Ἀντίμαχός φησι πῶρόν τιν' ἀλόχοισι καὶ οἷς τεκέεσσιν ἔθεντο.
καὶ πωρεῖν Ἠλεῖοι τὸ πενθεῖν φασί.
καὶ Ἀντίμαχος αὖθις πωρητὸν ἀλόχοισι καὶ οἷς τεκέεσσιν ἕκαστος.
παρὰ τοῦτο οὖν τὸ ταλαίπωρος ἐτυμολογεῖται.
Τάλεσιν ἀναλώμασιν.
Τἀληθὲς γὰρ ἰσχύον τρέφω ἀντὶ τοῦ ἔχω.
Τάλιγγις ὁ δὲ Τάλιγγις ὅπλων μὲν καὶ μαχίμων ἀνδρῶν ἔκρινεν ἀλογεῖν πόρναις δὲ καὶ ἀθυρογλώττοις ὁμοδίαιτος ὑπάρχειν.
Τὰ Μαγνητῶν κακά ἐπὶ τῶν μεγίστων καὶ ἀλγεινοτάτων κακῶν παρόσον οὗτοι ἀσεβήσαντες εἰς θεὸν πολλῶν κακῶν ἐπειράθησαν.
Ταμεσίχροα τέμνοντα τὸ σῶμα.
Ταμεῖον θησαυρός.
καὶ ταμιεῖον.
Τάμῃ αὐθυπότακτον.
Ταμίας ἀρσενικόν.
Ταμία δὲ θηλυκόν.
Ταμίαι ἄρχοντές εἰσιν Ἀθήνησι κληρωτοὶ ἀπὸ τῶν πεντακοσιομεδίμνων οἳ τὰ ἐν τῷ ἱερῷ τῆς Ἀθηνᾶς ἐν ἀκροπόλει χρήματα ἱερά τε καὶ δημόσια φυλάττουσιν ἀλλὰ καὶ αὐτὸ τὸ ἄγαλμα τῆς Ἀθηνᾶς.
εἰσὶ δὲ καὶ ἄλλοι ταμίαι ἄρχοντες χειροτονητοὶ ἐπὶ τὰς ἱερὰς καὶ δημοσίας τριήρεις ὁ μὲν ἐπὶ τὴν Πάραλον ὁ δὲ ἐπὶ τὴν τοῦ Ἄμμωνος.
Ταμίαι ἀρχή τις παρ' Ἀθηναίοις ἦν οἱ ταμίαι ιʹ τὸν ἀριθμόν.
παραλαμβάνουσι δὲ οὗτοι τό τε ἄγαλμα τῆς Ἀθηνᾶς καὶ τὰς Νίκας καὶ τὸν ἄλλον κόσμον καὶ τὰ χρήματα ἐναντίον τῆς βουλῆς ὡς Ἀριστοτέλης.
εἰσὶ δέ τινες καὶ τῶν τριήρων ταμίαι ὡς ὁ αὐτός.
ὅτι δὲ καὶ τοῖς τριηράρχοις παρείποντο ταμίαι δέδωκεν Εὔπολις.
Ταμίαι ἔφοροι φύλακες ταμιοῦχοι διοικηταί.
Ταμιεύεται διοικεῖται ἀποκρύπτει φυλάττει.
καὶ ὅτι σωφρόνων ἐστὶν ἀνθρώπων ὅταν μὲν εὐδοκεῖν πράττωσι ταμιεύεσθαι τὰς τύχας ὅταν δ' εἰς ταπεινὰς καὶ φαύλας ἔλθωσι μηθὲν ὑπομένειν ἀγεννές.
Ταμιευόμενον φυλάττοντα.
Ταμιεύω αἰτιατικῇ.
καὶ σώματα μὲν προκαθαίρειν ψυχῆς δὲ κάθαρσιν ταμιεύεσθαι.
Ταμιεῖον κοιτῶνα.
καὶ Ταμιείδιον ὑποκοριστικῶς.
Ταμίης δεσποίνης.
Ταμύναι πόλις ἐν Εὐβοίᾳ ἐν τῇ χώρᾳ τῇ Ἐρετριέων ἔνθα καὶ ἱερὸν Ἀπόλλωνος ὡς Αἰσχίνης φησὶ καὶ οἱ τὰ Εὐβοϊκὰ γράψαντες.
Τάν ἑταῖρε ἢ σύ.
καὶ Ὦ τάν μετὰ τοῦ ἄρθρου.
Ταναγραία πόλις.
Ταναγραῖοι ἀλεκτορίσκοι οἱ μαχηταὶ καὶ θυμικοί ὡς ἄνθρωποι.
Βάβριος ἀλεκτορίσκων ἦν μάχη Ταναγραίων οἷς φασιν εἶναι θυμὸν ὥσπερ ἀνθρώποις.
καὶ παροιμία ἀλεκτρυόνα καὶ ἀθλητὴν Ταναγραῖον.
ᾄδονται δὲ εὐγενεῖς οὗτοι.
καὶ ζήτει ἐν τῷ ἀλεκτρυόνα τὸ λεῖπον.
Ταναή μακρά.
ἐν Ἐπιγράμμασι οὕτω τοι μελία ταναὰ ἀντὶ κίονα μακρὸν ἧσο.
Τὰ Ναννάκου κλαύσομαι τὸν Νάννακον φασὶ βασιλέα γενέσθαι πρὸ τοῦ Δευκαλίωνος ὃς προειδὼς τὸν μέλλοντα κατακλυσμόν συναγαγὼν πάντας εἰς τὸ ἱερὸν μετὰ δακρύων ἱκέτευε.
Ταναϋφῆ λεπτοϋφῆ.
Τανάχαλκος πολύχαλκος.
τανάχαλκόν τε λέβητα σὺν πελέκει.
Τὰν ἐτνοδόνον τορύναν.
Τανηλεγές σκληρόν.
Τάνις ὄνομα τόπου.
ἔνθα ἦσαν τοῦ Φαραὼ τὰ βασίλεια.
ἐν πεδίῳ Τάνεως.
Τανταλεία ψυχή τοῦ Ταντάλου.
Ταντάλειοι τρομικοί.
καὶ παροιμία Ταντάλειοι τιμωρίαι ἐπὶ τῶν ἀγαθὰ μὲν ἐχόντων μὴ συγχωρουμένων δὲ ἀπολαύειν αὐτῶν ὡς οἱ Βυζάντιοι μὴ τολμῶντες ἔξω τοῦ ἄστεος διάγειν.
Τάνταλος τοῦ Διὸς ἦν υἱός.
ἀξιωθεὶς δὲ τραπέζης τῶν θεῶν ἐδημοσίευσεν αὐτῶν τὰ μυστήρια καὶ διὰ τοῦτο κολάζεται ἐν τοῖς ὑπὸ γῆν δικαιωτηρίοις πέτρον ἔχων ἐφύπερθεν αὐτοῦ ἠρτημένον καὶ κάτω ὕδωρ πολὺ καὶ βλαστήματα καρποφόρα.
ἐὰν οὖν ἠθέλησε πιεῖν τοῦ ὕδατος ἔπιπτεν ὁ λίθος ἐπ' αὐτόν.
δίψει δ' ἐτήκετο ὁρῶν μὲν ἀφ' ὧν ἔδει φαγεῖν καὶ πιεῖν μὴ δυνάμενος δέ.
ἐπὶ γενείοις δὲ ὅτε ἥψατο τῆς λίμνης τὸ γένειον ἐξηραίνετο.
Ταντάλου κήπους τρυγᾶν Ἰσαίου τοῦ ῥήτορος νεωτέρου ἀσωτευομένου ὕστερον δὲ σωφρονήσαντος ἤρετο αὐτόν τις τίς ἄριστος τῶν ἰχθύων καὶ τῶν ὀρνέων εἰς βρῶσιν.
πέπαυμαι ἔφη ὁ Ἰσαῖος ταῦτα σπουδάζων ξυνῆκα γὰρ τοὺς Ταντάλου κήπους τρυγῶν.
ἐνδεικνύμενος δήπου τῷ ἐρομένῳ ταῦτα ὅτι σκιὰ καὶ ὀνείρατα αἱ ἡδοναὶ πᾶσαι.
καὶ αὖθις τὸν Ταντάλου λίθον οἴεσθαι ὑπὲρ κεφαλῆς λεπτοῖς καλῳδίοις ἠρτῆσθαι.
ἐπὶ τῶν ἀμηχάνων.
Ταντάλου τάλαντα τανταλίζεται διεβεβόητο ὁ Τάνταλος ἐπὶ πλούτῳ ὡς καὶ εἰς παροιμίαν δοθῆναι.
ζήτει πλατύτερον ἐν τῷ τὰ Ταντάλου.
Τανυγλώχιν μακρὰς ἀκίδας ἔχων.
καὶ Τανύηκες τεταμένην ἔχον τὴν ἀκμήν ἢ αἰχμὴν ἠκονημένην.
Τανυμήκεες αἱ μῆκος ἄπειρον ἔχουσαι.
ἐν Ἐπιγράμμασι καὶ αἱ τανυμήκεες αὗται ἰτέαι.
Τανύποδας ταχείας τὰς Ἐρινῦς φασι τὸ γὰρ τεῖναι τοὺς πόδας ἐστὶ τὸ βαδίσαι.
τουτέστι τὰς πανταχοῦ τεινούσας τοὺς πόδας.
Τανύπεπλος ἐπιμήκη πέπλον ἔχουσα ἐξ οὗ καὶ τὴν φοροῦσαν εὐμήκη εἶναι δηλοῖ.
Τανύπτερος παρατεταμένα πτερὰ ἔχουσα.
Τανύφλοιον μακρὸν φλοιὸν ἔχον.
Τανχοσδρώ οὗτος στρατηγὸς ἦν τοῦ Χοσρόου.
Μένανδρος ὁ δὲ Τανχοσδρώ ὁ τοῦ Χοσρόου στρατηγός οὐχὶ ἐλέφαντάς τε καὶ ἀγροίκων ὅμιλον καὶ ἕτερα ἄττα φόβητρα κόμπῳ μὲν ἁρμόδια ἐνεργὰ δὲ καὶ ἐμβριθῆ οὐδαμῶς ἀλλὰ τοὺς μαχιμωτάτους τε καὶ εὐοπλοτάτους ἀγείρας πλήθους τε ἀγεννοῦς ἀντάλλαγμα τοὺς τὰ πολέμια δεινοὺς ἀποκρίνας.
Ταξίαρχος ἡγεμών στρατοπεδάρχης.
Ταξίλης ὄνομα κύριον.
Τάξις ἡ τάξις διττή ἐστιν ἡ μὲν ἐν τῷ στρατηγῷ ἡ δὲ ἐν τοῖς στρατιώταις.
καὶ ἐκ τῆς ἐν τῷ στρατηγῷ τάξεως γίνεται ἡ ἐν τοῖς στρατιώταις.
Τάξις αἱ βʹ τετραρχίαι ἄνδρες ρκηʹ.
καὶ ὁ ἡγούμενος πάλαι μὲν ταξίαρχος νῦν δὲ ἑκατοντάρχης.
Τάξεων ψιλῶν ὀνομασίαι καὶ ποσότης αὐτῶν λόχος ἀνδρῶν ηʹ.
σύστασις δʹ λόχοι ἀνδρῶν λβʹ.
πεντηκονταρχίαι βʹ συστάσεις ἀνδρῶν ξδʹ.
ἑκατονταρχία βʹ πεντηκονταρχίαι ἀνδρῶν ρκηʹ.
ἑκάστη ἑκατονταρχία ἐκτάτους ἔχει εʹ σημειοφόρον οὐραγόν σαλπιστήν ὑπηρέτην στρατοκήρυκα.
ψιλαγία βʹ ἑκατονταρχίαι ἀνδρῶν σνϚʹ.
ξεναγία βʹ ψιλαγίαι ἀνδρῶν φιβʹ.
σύστρεμμα βʹ ξεναγίαι ἀνδρῶν ͵ακδʹ.
ἐπιξεναγία βʹ συστρέμματα ἀνδρῶν ͵βμηʹ.
στῖφος βʹ ἐπιξεναγίαι ἀνδρῶν ͵δϞϚʹ.
ἐπίταγμα βʹ στίφη ἀνδρῶν ͵ηρϞβʹ.
τούτου ἕκαστοι ἄνδρες ηʹ ἐπιξεναγοὶ μὲν δʹ συστρεμματάρχαι δὲ οἱ λοιποί.
ζήτει πλατυτερὸν ἐν τῷ τέλει τοῦ βιβλίου.
Ταονθαρύζειν τρέμειν.
Ταὧς ὁ Τηρεύς.
παρὰ τὸ τηρεῖν τὴν Ἰώ.
δασύνεται δὲ καὶ περισπᾶται.
Ταὼς εὐπήληξ ὁ Μηδικός καὶ χρυσόπτερος καὶ ἀλαζονικὸς ὄρνις.
Τὰ ὦτα ἐπὶ τῶν ὤμων ἔχοντες ἐπισείοντες τὴν κεφαλήν ὃ ποιοῦσιν οἱ ἐκλελυμένοι.
καὶ αὖθις τῶν τὰ ὦτα κατεαγότων καὶ διεφθαρμένων τὰς διανοίας εἰς κωμῳδίαν ἐτράπη καὶ γέλωτα τὰ τῆς φιλοσοφίας ἀπόρρητα.
καὶ Ταπεινῶ αἰτιατικῇ.
Τάπητες ἐπιβόλαια ἢ στρώματα.
οὕτως Ἀριστοφάνης.
Τἀπὶ κοσκίνῳ λεγόμενόν τι.
οἷον τἀληθῆ πάντα.
Τἀποτίμια τοὺς μισθούς.
Σοφοκλῆς δεῖξον ἀνθρώποισι τἀποτίμια τῆς δυσσεβείας οἷα δωροῦνται θεοί.
Τἀπίχειρα τὸν μισθόν τὰς ἀμοιβάς.
ἀμείνονα ἔχων τἀπίχειρα τῆς ἥττης.
ἐν Μυθικοῖς.
Τὰ πλείστου ἄξια τῷ Πομπηΐῳ ὑπηρετοῦντα Μηνᾶν τὸν πειρατήν.
Τὰ πολλά ἀντὶ τοῦ ὡς ἐπὶ τὸ πολύ ὡς ἐπὶ τὸ πλεῖστον.
Τὰ πρῶτα Ἄρης εἰς τοὺς παῖδας ἐπῃνεῖτο ἐπὶ τῶν ἐν ἀρχῇ κοσμίων μετὰ δὲ ταῦτα ἀσελγαινόντων.
Τὰ πρῶτ' ἀρίστους παῖδας Αἴγιν' ἐκτρέφει παροιμία.
ἐν ἀκμῇ γάρ φασί μεταβάλλουσιν ἐπὶ τὸ χεῖρον οἱ Αἰγινῆται ἀπὸ Ἀχιλλέως Πατρόκλου Αἴαντος Νεοπτολέμου.
Ταρρακῶν πόλις.
καὶ κλίνεται Ταρρακῶνος.
Ταραντενίδιον λεπτὸν καὶ διαφανὲς ἱμάτιον οὐ πάντως πορφυροῦν ὥς τινες ὑπέλαβον.
οὕτως Νικόστρατος.
ἡ δὲ τὸ διάδημα ὅπερ οὖν ἐπὶ τῆς κεφαλῆς εἶχε σύμβολον δὴ καὶ μαρτύριον ἀρχῆς περισπάσασα εἶτα μέντοι τῷ τραχήλῳ περιβαλοῦσα  ἐπεὶ μόνον ἐτάθη κᾆτα ἀπορρήγνυται.
ἡ δὲ περιαλγεῖ.
Ταραντῖνος ὄνομα κύριον.
Ταραντῖνοι τάξις τις ἱππέων οὕτως καλουμένη.
Ταραξίας ὁ δὲ ὡς ταραχώδης καὶ ταραξίας ἐπέσκηψε τῇ Ἀλεξανδρέων ἐκκλησίᾳ λαίλαπος δίκην ἢ θυέλλης.
Ταραξικάρδιον τὸ δάκνον τὴν καρδίαν.
τοῦτο τοὖπος δεινὸν ἤδη καὶ ταραξικάρδιον.
αὐξήσει κέχρηται εἰπὼν ταραξικάρδιον.
ἔστι γάρ τι δεινόν ὃ μὴ οὕτως ἐστὶ δεινόν ὡς δάκνειν καὶ ταράττειν καρδίαν.
ὅπερ δὲ τῇ καρδίᾳ ταραχὴν ἐμποιήσειεν ἄν τοῦτο ἀναμφιλόγως δεινότατον νομίζοιτο.
Ταράσσω αἰτιατικῇ.
Ταρβεῖ φοβεῖται.
καὶ παρὰ Σοφοκλεῖ ταρβεῖν ἀντὶ τοῦ τιμᾶν.
ταρβεῖν μέν ὦ γεραιέ τἀνθυμήματα πολλή 'στ' ἀνάγκη τἀπὸ σοῦ.
καὶ μὴν ἔνεστι τοῖς εὖ σκοπουμένοις ταρβεῖν τὸν εὖ πράσσοντα μὴ σφαλῇ ποτέ.
Τάρβη καὶ Τάρβος εὐλάβεια φόβος.
ᾧ μή 'στι δρῶντι τάρβος οὐδ' ἔπος φοβεῖ.
τουτέστιν ὁ μὴ τὸ ἔργου δεδοικὼς οὐδὲ τὸν λόγον.
ὄψα πολυτελῆ.
καὶ ταρίχη συχνά.
καὶ παροιμία ἂν μὴ παρῇ κρέα ταρίχῃ στερκτέον.
παρεγγυᾷ ὅτι δεῖ τοῖς παροῦσιν ἀρκεῖσθαι.
Ταριχαῖοι ὄνομα ἔθνους.
Ταριχεύει τήκει ξηραίνει.
Ταριχεύειν ταριχεύσειν ὥσπερ οἱ τὰ ᾠὰ τέμνοντες καὶ μέλλοντες ταριχεύειν.
σημαίνει δὲ καὶ τὸ ξηραίνειν.
καὶ οἷον εἰς γάρον ἐξιχωρίζεσθαι γάριχός τις ὤν.
λέγεται καὶ Ταριχηρά.
Ἀρριανός ὁ δὲ ἔδωκε σῖτόν τε καὶ οἶνον καὶ κρέα ταριχηρὰ κατὰ σκηνήν.
Τάριχος τὸ τάριχος οὐδετέρως.
Ἀριστοφάνης Βατράχοις τὸ πολὺ τάριχος οὐκ εἴρηκά πω.
ἔστι δὲ κρέας ἁλσὶ πεπασμένον.
παρὰ τὸ εἰς γάρον ἐξιχωρίζεσθαι.
Ταρκύνιος Σούπερβος οὗτος τῆς ἀρχῆς ἐπιλαβόμενος τῶν Ῥωμαίων μετεκαίνισεν ἐπὶ τὸ αὐθαδέστερον καὶ βαρυτέραν τὴν πολιτείαν ἀπέφηνεν οἷα δὴ ἐκ τοιούτων παρελθὼν εἰς τὴν ἡγεμονίαν δραμάτων τούς τε νόμους μεταθεὶς καὶ ἄρχοντας παρὰ τὸ σύνηθες προβαλλόμενος καὶ δι' αὐτῶν τὸν δῆμον αἰκιζόμενος φιλοπόλεμός τε εἰ καί τις ἄλλος γεγονὼς ὑπερόπτης τε καὶ ἀλαζών.
ὅθεν καὶ τὴν ἐπωνυμίαν ταύτην ἀπηνέγκατο σουπέρβους γὰρ τοὺς ὑπερηφάνους ὠνόμαζον Ῥωμαῖοι.
Τάρπεια ὄνομα.
Τάρπημεν ἐκορέσθημεν.
Ταρσός ὁ τάλαρος τὸ καλάθιον παρ' ἡμῖν.
Ταρσός ἐκ μέρους ἢ τὸ πλάτος τοῦ ποδός ἢ τὸ ἄκρον τῆς χειρός.
καὶ πλέγμα.
Θουκυδίδης οἱ δὲ Πελοποννήσιοι ἐν ταρσοῖς καλάμου πηλὸν ἐνείλλοντες ἐσέβαλλον ἐς τὸ διῃρημένον τοῦ τείχους.
Ταρσός πόλις Κιλικίας ἣν ἔκτισεν ἐν μιᾷ ἡμέρᾳ Σαρδανάπαλος βασιλεὺς Ἀσσυρίων.
Ταρσός κυρίως τῶν ὀρνίθων ἡ πτέρωσις ἀφ' οὗ καὶ τῶν κωπῶν ὅμοιος ὁ σχηματισμός.
οὕτως Ἡρόδοτος.
Ταρσοί τὰ ἀγγεῖα τῶν τυρῶν καὶ τὰ ἔξω τῶν κωπῶν.
καὶ ταρσοῖς πτεροῖς ἄκροις.
ὁ δὲ τὴν παράταξιν αὐτῶν διέλυσεν ἃς μὲν τιτρώσκων ὧν δὲ τοὺς ταρσοὺς παρασύρων.
Ταρσοὶ καλάμων.
οἱ δὲ Λαζοὶ βόθρους ὀρύξαντες καὶ δόρατα τοῖς βόθροις ἐγκαταπήξαντες ταρσοῖς καλάμων καὶ ὕλῃ μὴ βεβαίαν ἐχούσῃ βάσιν ἀλλὰ πρὸς τὸ ἐπιφερόμενον ἄχθος ὀλισθαινούσῃ τὰ στόματα τῶν ὀρυγμάτων ἐκάλυψαν καὶ χοῦν ἐπιβαλόντες τά τε παρ' ἑκάτερα χωρία γεωργήσαντες καὶ πυροὺς σπείραντες ἐτροπώσαντο τοὺς Ῥωμαίους.
Ταρσοὶ καλάμων παρ' Ἡροδότῳ ἡ πρασιά οὗ ἐξήραινον τὴν πλίνθον.
Τάρταρος ὁ κατώτερος τοῦ ᾅδου τόπος.
καὶ Τάρταρον τὸν περὶ τὰ νέφη τόπον οὕτω λέγουσι.
Περὶ ψυχῆς.
καὶ Ταρτάρειος βόθρος.
Ταρτησία μύραινα ὡς ἐκεῖ γινομένων μεγίστων.
Ταρτησσός Ἰβηρικὴ πόλις πρὸς τῷ ὠκεανῷ ἐκτετοπισμένη παρὰ τὴν Ἄορνον λίμνην.
τῆς δὲ Ταρτησσοῦ Ἀγαθώνιος ἐβασίλευσεν.
Ἀριστοφάνης Ταρτησίαν μύραιναν λέγει.
καὶ οὐδετέρως Ταρτήσιον.
Ταρροί τάλαροι καὶ ταρσοί.
καὶ τὰ πλατύσματα τῶν κωπῶν.
αὐτὸ τὸ πτέρωμα.
καὶ Θουκυδίδης οὕτως.
Ταρροί Ἀττικῶς τὰ ἐκ σχοίνων πλέγματα.
τοὺς γοῦν καλάμους τοὺς γεωργικοὺς ταλάρους καλοῦσι.
τὴν δὲ κρεμάθραν Ἀριστοφάνης οὕτως ἐκάλεσεν.
ἔπειτ' ἀπὸ ταρροῦ τοὺς θεοὺς ὑπερφρονεῖς ἐφ' ἧς ὁ Σωκράτης ἐκρέματο.
ἢ ταρρός μετέωρόν τι ἰκρίον ἐφ' οὗ αἱ ἀλεκτορίδες κοιμῶνται.
τοιαύτην δή τινα ὑποληπτέον τὴν κρεμάθραν ἐσκευάσθαι.
Ταρφειαί πυκναί.
Ταρχύσωσι θάψωσι.
Τὰ Σαμίων ὑποπτεύεις παροιμία αὕτη λέγεται ἐπὶ τῶν δεδιότων τινὰς ἀνηκέστους κακῶν προδοσίας.
παρῆλθε δὲ ἀπὸ τῶν γενομένων ὑπὸ Ἀθηναίων εἰς Σαμίους αἰκισμῶν ἑλόντες γὰρ αὐτοὺς οἱ Ἀθηναῖοι τοὺς μὲν ἀπέκτειναν τοὺς δὲ ἔστιξαν τῇ καλουμένῃ σάμῃ ἥ ἐστιν εἶδος πάθους Σαμιακοῦ ἀνθ' ὧν καὶ οἱ Σάμιοι τοὺς ἁλόντας μετὰ ταῦτα Ἀθηναίων ἔστιξαν.
Τὰς ἐν ᾅδου τριακάδας ἐπὶ τῶν περιέργων καὶ τὰ ἀποκεκρυμμένα γινώσκειν ζητούντων.
Τάσις ἔκτασις καὶ δρόμος.
Τὰς ὁδοὺς οἶδεν ἅσπερ Εὐκράτης ἔφευγε τῶν κυρηβίων εὐθύ ἔνθα δὴ κάχρυς ἀλήθονται κυρήβια γὰρ αἱ ἀληλεσμέναι κριθαί.
διαβάλλει δὲ τὸν Εὐκράτη ὡς τοιαύτην τέχνην ἔχοντα ὃς καὶ Στύππαξ ἐκαλεῖτο.
Ἀριστοφάνης εὐλαβοῦ δὲ μὴ διαφύγῃ σε καὶ γὰρ οἶδε τὰς ὁδούς ἅσπερ Εὐκράτης ἔφυγεν εὐθὺ τῶν κυρηβίων.
εἴρηται ἐπὶ τῶν φευγόντων.
Τὰς ὀφρῦς ἀνεσπακώς ὥσπερ τι δεινὸν ἀγγελῶν ἐπείγεται ἀντὶ τοῦ ἐσκυθρωπακώς.
Τὰ Ταντάλου τάλαντα ταλαντίζεται διεβεβόητο ὁ Τάνταλος ἐπὶ πλούτῳ ὡς καὶ εἰς παροιμίαν διαδοθῆναι.
οὗτος γὰρ πλούσιος Φρὺξ ἐπὶ ταλάντοις διεβεβόητο Πλουτοῦς καὶ Διὸς λεγόμενος.
κέχρηται δὲ τῇ παροιμίᾳ καὶ Ἀνακρέων ἐν τρίτῳ.
γέγονε δὲ παρὰ τὸ ὄνομα τάλαντα ὡς καὶ παρὰ τῷ κωμικῷ εἴρηται Ταντάλου τάλαντα τανταλίζεται.
αὕτη οὖν ἡ παροιμία παρὰ τὴν ὁμοιότητα τῶν ὀνομάτων εἴρηται ἐπείπερ παίζοντες πολλὰ τοιαῦτα καὶ ἄλλα πεποιήκασιν οἷον ἀγαθῶν ἀγαθίδες καὶ σοφώτερος σοφοῦ παρ' Ἐπιχάρμῳ.
Τατιανός οὗτος ἐπὶ τοῦ Παραβάτου Ἰουλιανοῦ ἐμαρτύρησε.
καὶ ζήτει ἐν τῷ Ἀμάχιος.
Τατίκιος ὄνομα κύριον.
Τάτιος ὄνομα κύριον.
ἡ δὲ τὸν πατέρα φυλάξασα ἀποδημοῦντα ὑπισχνεῖται Τατίῳ προδώσειν τὸ φρούριον.
Τάττουσα ἐν τάξει τιθεῖσα.
Δαμάσκιος ἡ δὲ ὅσα πάθη τῆς ψυχῆς τάττουσα ταῦτα καὶ διακοσμοῦσα.
περὶ κοσμιότητος καὶ σωφροσύνης ὁ λόγος.
Τὰ τῷ αὐτῷ τὰ αὐτά καὶ ἀλλήλοις εἶναι δεῖ τὰ αὐτά γεωμετρικός ἐστιν ὅρος τοῦτο ἀξιῶν ἐπειδὴ σὲ μὲν ὁ τρόπος ἐποίησε φίλον τὸν δὲ ὁ δεῖνα καὶ ἡ φύσις ἄμφω δὲ ἑνὸς ἐστὲ φίλοι δεῖ δὴ καὶ ἀλλήλων ὑμᾶς ἐξηρτῆσθαι καθάπερ ἐμοῦ τοῦ μέσου.
καθάπτω τοιγαροῦν ὑμᾶς ἀλλήλοις.
Τὰ τῶν φόρων κρείττω παροιμία ἐστὶ λεγομένη κατὰ τῶν πλείω φερομένων ὧν ἠδίκησαν.
Τὰ τρία τῶν εἰς θάνατον ὅτι τοῖς εἰς θάνατον κατακριθεῖσι τρία παρετίθουν ξίφος βρόχον κώνειον.
τὰ τρία τὰ εἰς τὸν θάνατον οἱ δὲ τὰ τρία τὰ παρὰ τῇ αὐλῇ.
τοῖς ἐπὶ θάνατον ἀγομένοις μετῆν παρρησίας ὥστε τροφῆς καὶ οἴνου πληρωθεῖσι τρία λέγειν ἃ βούλονται μεθ' ὃ ἐφιμοῦντο.
τὸ δὲ νῦν ἀρχεῖον καλούμενον αὐλὴ ἐλέγετο καὶ οἱ ὑπηρετικοὶ αὐλικοί.
ἄλλως τὰ τρία τὰ εἰς τὸν θάνατον μέμνηται Ἄλεξις ἐν Αἰπόλοις.
ὅτι ὁ μαντευόμενος ἐν Δελφοῖς σεσημασμένους ἐλάμβανε τοὺς χρησμούς καὶ προείρητο αὐτῷ εἰ λύσει ζημία μία τῶν τριῶν ἢ γὰρ τῶν ὀφθαλμῶν αὐτὸν ἔδει στερηθῆναι ἢ τῆς χειρὸς ἢ τῆς γλώττης.
Ταυρέας ὄνομα κύριον.
Ταυρείη φωνή τοῦ ταύρου.
καὶ Ταύρειον αἷμα.
Ταυρηδόν ὡς ταῦρος.
Ἀριστοφάνης περὶ Αἰσχύλου ἔβλεψε γοῦν ταυρηδὸν ἐγκύψας κάτω.
τοιοῦτος γὰρ τῷ σχήματι ὀργιζόμενος ὁ Αἰσχύλος.
Ταυρίδιον ὁ μικρὸς ταῦρος.
καὶ Ταύριος Ποσειδῶν.
ὅτι ἵπποι σφηκῶν γένεσις ταῦροι δὲ μελισσῶν.
Ταυρική τόπος.
Ταυροβόλος ἡ Ἀθηνᾶ.
Ταυροκέρκουροι ποτάμια πλοῖα.
Ταυρομένειον πολίχνιον.
καὶ Ταυρομενείτης.
Ταυροπόλα ἡ Ἄρτεμις ἡ ἐν Ταύροις τῆς Σκυθίας τιμωμένη.
ἢ ἀπὸ μέρους τῶν ποιμνίων ἐπιστάτις.
ἢ ὅτι ἡ αὐτὴ τῇ σελήνῃ ἐστὶ καὶ ἐποχεῖται ταύροις ἣν καὶ Ταυρωπὸν ὀνομάζουσιν.
ἦ ῥά σε Ταυροπόλος ὥρμησεν ἐπὶ βοῦς ἀγελαίας.
τοὺς πολλοὺς γὰρ τῶν μαινομένων ἐκ σελήνης νοσεῖν ὑποτίθενται διὰ τὸ τῶν νυκτερινῶν δεσπόζειν φαντασμάτων.
Ταυροπόλον τὴν Ἄρτεμιν ὅτι ὡς ταῦρος περίεισι πάντα ὡς Ἀπολλόδωρος Ἴστρος δ' ἐν γʹ Ἀτάκτων ὅτι τὸν ὑπὸ Ποσειδῶνος ἐπιπεμφθέντα Ἱππολύτῳ ταῦρον ἐξοίστρησεν ἐπὶ πᾶσαν γῆν.
οἱ δ' ὅτι ἔβαλε διὸ καὶ ταυροβόλον.
καὶ Ἀθηνᾶ δὲ Ταυροβόλος ἐν Ἄνδρῳ ὁ γὰρ Ἄνιος δοὺς ταῦρον τοῖς Ἀτρείδαις ἐκέλευσεν ὅπου ἂν ἐκ τῆς νεὼς ἅλληται ἱδρύσασθαι Ἀθηνᾶν καὶ οὕτως εὐπλοήσειν.
ὁ δὲ ἐν Ἄνδρῳ ἐξήλατο.
Ταῦρος Βηρύτιος φιλόσοφος Πλατωνικός γεγονὼς ἐπὶ Ἀντωνίνου τοῦ Εὐσεβοῦς.
ἔγραψε Περὶ τῆς τῶν δογμάτων διαφορᾶς Πλάτωνος καὶ Ἀριστοτέλους Περὶ σωμάτων καὶ ἀσωμάτων καὶ ἄλλα πλεῖστα.
Ταῦρος τὸ αἰδοῖον τοῦ ἀνδρός.
καὶ ἀταυρώτη ἡ ἄμικτος ἁγνή.
οἴκαδ' ἀταυρώτη διάξω τὸν βίον.
Ταῦρος ὄνομα ὄρους.
ταύρῳ γάρ ἐστι συμφυῶς εἰκασμένος σκιρτῶντι καὶ ῥιπτοῦντι τοὺς ὀπισθίους πόδας πρὸς ὕψος εἶτα δὴ τὸν αὐχένα κυρτῶς ὑπεξαιροῦντι.
Ταυροφάγον τὸν Διόνυσον.
Σοφοκλῆς ἐν Τυροῖ.
ἀντὶ τοῦ ὅτι τοῖς τὸν διθύραμβον νικήσασι βοῦς ἐδίδοτο.
ἢ τὸν ὠμηστήν.
ἀφ' οὗ καὶ ἐπὶ τὸν Κρατῖνον μετήνεγκε τοὔνομα Ἀριστοφάνης.
ὅστις ἢ γενναίων ὄργια Μουσῶν μήτ' εἶδεν μήτ' ἐχόρευσε μήτε Κρατίνου τοῦ ταυροφάγου γλώττης βακχεῖ' ἐτελέσθη.
τοὺς περὶ Ἀρίσταρχον οἰομένους ὅτι ταῦρος ἦν αὐτοῖς ἔπαθλον ψευδῶς.
εἴρηται δὲ παρὰ τὸ Σοφοκλέους ἐκ Τυροῦς Διονύσου τοῦ ταυροφάγου.
καὶ ὅτι φίλοινος ἦν καὶ διὰ τοῦτο ἐπίθετον τοῦ Διονύσου αὐτῷ περιτιθέασιν.
οἱ δὲ ἔτι περιεργότερον τὸν λόγον ἀποδιδόασι μητέρα Κρατίνου ἥτις Βακχεῖα ἐτελέσθη ἅ εἰσι τοῦ μοσχοφάγου Διονύσου.
ἢ τολμηρά ἀπὸ τῶν Βακχῶν.
Ταυρωπόν τὴν Ἄρτεμιν λέγουσι.
Ταυταγί παρ' Ἀριστοφάνει ἐν Ὄρνισιν ἔσται ταυταγί.
Ταῦτα ληρεῖς ὥσπερ ἀπὸ τύμβου πεσών.
νὴ τὸν Δί' αὐτὴ ποῦ 'στι τοίγ' ἡ Δαρδανίς.
Ταῦτα πράσσων φάσκ' ἀνὴρ οὐδὲν ποιῶν Κρατῖνος Ὥραις.
ἡ γὰρ παροιμία ἐπὶ τῶν μηδὲν ποιούντων.
Ταῦτα πρὸς ἀνδρός ἐστι νοῦν ἔχοντος καὶ φρένας καὶ πολλὰ περιπεπλευκότος μετακυλινδεῖν αὐτὸν ἀεὶ πρὸς τὸν εὖ πράττοντα τοῖχον μᾶλλον ἢ γεγραμμένην εἰκόν' ἑστάναι λαβόνθ' ἓν σχῆμα ἀντὶ τοῦ μηδὲν ἀνύοντα.
διότι ἀκίνητον τὸ ἐπιγεγραμμένον τῇ εἰκόνι.
περιπεπλευκότος δὲ ἀντὶ τοῦ εἰς πάντα τετριμμένου.
ὅμοιον τῷ ἐν Ἀλκμήνῃ Εὐριπίδου οὐ γάρ ποτ' εἴων Σθένελον εἰς τὸν εὐτυχῆ χωροῦντα τοῖχον τῆς δίκης ἀποστερεῖν.
Ταῦτά σοι καὶ Πύθια καὶ Δήλια ἐπὶ τῶν τὰ τελευταῖα ποιούντων.
Πολυκράτης γὰρ ὁ Σάμου τύραννος Ῥήνιαν ἑλὼν καὶ ἀναθεὶς αὐτὴν τῷ Ἀπόλλωνι καὶ ἐν Δήλῳ θεὶς ἀγῶνα κάλλιστον ἠρώτα πέμψας εἰς Δελφούς πῶς δεῖ καλεῖν τὸν ἀγῶνα Δήλια ἢ Πύθια.
ὁ δὲ χρησμὸς εἶπε ταῦτά σοι καὶ Πύθια καὶ Δήλια σημαίνων ὅτι εὐθέως ἀποθανεῖται.
Ταῦτά τοι καὶ θαρρῶν αὐτὸς κατά τι ἔθος ἀρχαῖον ἐκέλευσε δι' ἡμέρας τὴν ἱερουργίαν τὴν τεταγμένην δρᾶσαι τῷ θεῷ ἀντὶ τοῦ ἕνεκεν τούτου.
καὶ αὖθις ταῦτά τοι καὶ τεθνεῶτα ἔθαψεν αὐτὸν ὁ βασιλεὺς ταφῇ θαυμαστῇ.
ἀντὶ τοῦ διὰ τοῦτο.
Ταύτῃ τούτου ἕνεκεν ἢ οὕτως.
ταύτῃ τοι οὐ πολὺ ὕστερον παρελύθη τῆς ἀρχῆς.
καὶ αὖθις ταύτῃ τοι καὶ οὔ τι εὐλαβούμενος εἴποιμι.
καὶ αὖθις καὶ ἐδόκει ταύτῃ γε τοῦ ἀδελφοῦ διαφέρειν.
καὶ αὖθις ὁ δὲ Βροῦτος ταύτῃ οὐδὲ ἐπείρασε διαβῆναι ἑτέραν δέ τινα μακροτέραν περιελθόντες.
Ταυτηΐ ταύτῃ.
Ταυτηνί ταύτην.
Ταυτί ταῦτα.
Ταυτίζω ἰδιοποιοῦμαι.
Ταυτὶ λέγουσα μορμολύττεσθαι δοκεῖς Ἀριστοφάνης.
ἐπὶ τῶν δοκούντων ἐκφοβεῖν.
Ταυτὶ μὲν εἰκάσμεσθα κατὰ τὸν Αἰσχύλον τὰ δ' οὐχ ὑπ' ἄλλων ἀλλὰ τοῖς αὑτῶν πτεροῖς ὁ γὰρ Αἰσχύλος Λιβυστικὴν αὐτὴν καλεῖ παροιμίαν.
ὁ δέ ἐστι μύθων τῶν Λιβυστικῶν λόγος πληγέντα ἀτράκτῳ τοξικῷ τὸν αἰετὸν εἰπεῖν ἰδόντα μηχανὴν πτερώματος τάδ' οὐχ ὑπ' ἄλλων ἀλλὰ τοῖς αὑτῶν πτεροῖς ἁλισκόμεθα.
καὶ ἡμεῖς οὖν φησίν οὐχ ὑπ' ἄλλων πάσχομεν ταῦτα ἀλλὰ τῇ αὑτῶν γνώμῃ.
τοῖς αὑτῶν πτεροῖς ἀντὶ τοῦ ἑαυτοῖς ταῦτα πεποιήκαμεν.
καὶ Ταυτοεπεῖν ταυτολογεῖν.
Ταὐτόν τοῦτο τριχῶς διαιρεῖ Ἀριστοτέλης ἐν τοῖς Τοπικοῖς.
πρὸς δὲ τούτοις τοῖς τρισὶ καὶ τέταρτόν τινα προστίθεται κατ' ἀναλογίαν πορρώτερον ὄντα τῶν τριῶν.
οἱ δὲ τρεῖς εἰσιν οὗτοι ταὐτὸν γὰρ τὸ μὲν κατ' ἀριθμὸν λέγεται τὸ δὲ κατ' εἶδος τὸ δὲ τῷ γένει.
ἀριθμῷ ταὐτά ἐστιν ἀλλήλοις ὧν ὀνόματα πλείω τὸ δὲ πρᾶγμα τὸ ὑπ' αὐτῶν σημαινόμενον ἕν οἷά ἐστι τὰ πολυώνυμα ἀριθμῷ γὰρ ἓν τὸ λώπιον καὶ ἱμάτιον ὅτι τοῦ αὐτοῦ καὶ ἑνὸς κατ' ἀριθμόν ἐστι δηλωτικά.
κἂν λόγος δὲ κἂν ὄνομα ταυτὸν σημαίνῃ ἓν κατ' ἀριθμὸν καὶ τοῦτο κἂν λόγοι πλείους σημαίνωσι ταὐτό καὶ ταῦτα ἀριθμῷ ταυτά τῷ γὰρ ἀριθμῷ τοῖς αὐτοῖς εἶναί ἐστιν οὐ τοῖς ὀνόμασι σημαντικοῖς.
συνελόντι φάναι κατ' ἀριθμόν ὡς τὰ πολυώνυμα λῶπος ἱμάτιον.
κατ' εἶδος ὡς Σωκράτης καὶ Πλάτων.
κατὰ γένος οἷον ἄνθρωπος ἵππος ζῷα γὰρ ἄμφω.
κατ' ἀναλογίαν ὡς καρδία καὶ πηγὴ καὶ μονάς ὡς γὰρ ἔχει ἡ πηγὴ πρὸς ποτόν οὕτω καὶ μονὰς ἐν ἀριθμῷ καρδία ἐν ζῴῳ.
ὄψις ἐν ὀφθαλμοῖς νοῦς ἐν ψυχῇ.
νηνεμία καὶ γαλήνη ἡ αὐτή ὃ γὰρ γαλήνη ἐν θαλάσσῃ τοῦτο νηνεμία ἐν ἀέρι ἡσυχία γὰρ ἄμφω.
Ταυτὸν πέπονθα τῷ τῆς παροιμίας τὸ σὸν ὄναρ σοι διηγούμενος ὅτι μὲν οὐχ ἑκόντες  τὸν καλόν τε καὶ ἀγαθὸν πρὸς ὀλίγον ἡμῶν ἐπετρέψαμεν χωρισθῆναι τεκμαίρῃ δήπουθεν.
ἴσως δ' ἄν μοι καὶ σοὶ γένοιτο καὶ αὐτῷ δὲ πρὸς παραμυθίαν μικρόν εἰ σοὶ μὲν ἐκεῖνος ἡμεῖς δὲ δι' ἐκείνου σοῦ τύχωμεν.
ἔστι δέ μοι τούτων οὐδὲν ὑπὲρ αὐτοῦ πλέον πρός σε καθήκει λέγειν οἶσθα δήπουθεν.
εἰ γὰρ ἐγώ σοι νῦν αὐτὸν γνωρίζω πέπονθα τὸ τῆς παροιμίας τὸ σὸν ὄναρ σοι διηγούμενος.
Ταὐτὸν ἐποίησε τοῖς θηρῶσι τὰς ἐγχέλυς οἳ τῷ θρίῳ τῆς κράδης προσχρώμενοι καὶ τὸν βόρβορον ἀναταράξαντες τῆς θήρας τυγχάνουσι.
κἀκεῖνος συγχεῖ τὰ δημοσία καὶ ἀναφυρᾷ βουλόμενος τούς τε ἀδελφοὺς καὶ τοὺς προεστηκότας εἰς ταὐτὸ συμβαλεῖν.
Ταυτότης ἡ ὁμοιότης.
Πισίδης τῇ ταυτότητι συγχυθεὶς τῶν δακρύων.
καὶ τὴν χαρὰν γὰρ πολλάκις χαρὰ τρέφει καὶ δάκρυσίν τις ἐξεγείρει δάκρυα.
Ταυτότητος ἀπαραλλάκτου φύσεως.
Ταφήϊον ἐντάφιον.
Τάφιος ἐθνικόν.
ὁ λῃστής.
Τάφος καὶ τὸ παρὰ τοῖς θύταις σημεῖον.
καὶ τὸ περίδειπνον.
Ὅμηρος τάφον Ἕκτορος ἱπποδάμοιο.
οὐ τὸν τύμβον.
Ταφόσιρις ὄνομα κύριον.
Ταφρεῦσαι διορύξαι περισκάψαι.
Τάφρος τὸ περὶ τὸ τεῖχος ὄρυγμα.
καὶ Τάφρη θηλυκὸν παρ' Ἡροδότῳ.
ὀρύξαντες τάφρην εὐρέην ἐπέτειναν ξύλα ἀσθενέα ἐπ' αὐτῆς.
Τάχα ἴσως ἢ ταχέως ἢ τυχόν.
Ταχινός ὁ ταχύς.
Τάχιον ταχύ.
Ταχύ ἀντὶ τοῦ ταχέως ἔστι παρὰ πολλοῖς τῶν παλαιῶν.
παρ' Ὁμήρῳ δὲ Τάχιστα ἀντὶ τοῦ ταχέως.
καί λῦσαν δ' ἀγορὴν αἰψηρήν.
ἀντὶ τοῦ αἰψηρῶς ταχέως.
Ταχυβάμονας ὅρκους Ἀρίσταρχος κατ' ἀντίφρασιν ἀκούει ἀντὶ τοῦ βραδεῖς.
βέλτιον δὲ τοὺς ἐν ἑτέρῳ τινὶ γενομένους νοεῖν ἀβλαβεῖς γὰρ οἱ ἐπιορκήσαντες.
ὅθεν καὶ παροιμία Ἀφροδίσιος ὅρκος οὐκ ἐμποίνιμος.
Ταχυβούλοις ἀντὶ τοῦ ταχέως μεταβαλλομένοις προπετέσιν ἀπερισκέπτοις.
κωμῳδοῦνται δὲ οἱ Ἀθηναῖοι ὡς τοιοῦτοι καὶ ὅτι ταχέως μετανοοῦσιν ἐν οἷς βουλεύονται.
Ταχυναυτεῖ ταχέως πλεῖ.
αὗται ἱεραὶ τριήρεις δημόσιαι ἐπὶ τὰς τῆς πόλεως χρείας πεμπόμεναι καὶ ταχυναυτοῦσαι.
Ταχὺς δ' ὅταν εἰς ἄπορον ἐμπέσῃς ἐπ' ἄλλο πήδα νόημα φρενός.
οὗ πόρον οὐκ ἔστιν εὑρεῖν ἄπορον λέγει.
σκώπτειν διὰ τούτων βούλεται τὸν Σωκράτην ὡς χλευαζόμενον ἐν ταῖς συζητήσεσι καὶ μεθιστάμενον ὑπὸ στενοχωρίας.
διδάσκει δὲ αὐτόν ὅτι ἐὰν ἀπορήσῃς εἴς τι ταχέως ἐπ' ἄλλο πήδα νόημα.
ὁ δὲ ὑποτιθέμενος ἄλλῳ δηλονότι αὐτὸς ἐν πείρᾳ γενόμενος τῶν ὅσα λέγεται ὑποτίθεται.
Ταινάριον κακόν τὸ μέγα καὶ παρανομούμενον εἰς ἱκέτας οἱ γὰρ Λακεδαιμόνιοι καταφυγόντας τοὺς Εἵλωτας εἰς Ταίναρον ἀπέκτειναν.
καὶ Ταιναρίτης ὁ πολίτης.
Ταίναρον ἀκρωτήριον τῆς Λακωνικῆς ἐν ᾧ στόμιον ἦν κατάγον εἰς ᾅδου.
ἔνθα καὶ Ποσειδῶνος ἱερὸν Ἀσφαλείου.
ἐκεῖσε δὲ τοὺς Εἵλωτας ἱκέτας καθεσθέντας ἐν τῷ ἱερῷ τοῦ Ποσειδῶνος οὐδὲν δείσαντες ἀνεῖλον οἱ Λακεδαιμόνιοι καὶ διὰ τοῦτο ἐδόκουν ἐναγεῖς εἶναι.
καὶ Ἀριστοφάνης αὐτοῖς ὁ Ποσειδῶν οὑπὶ Ταινάρῳ θεός σείσας ἅπασιν ἐμβάλοι τὰς οἰκίας.
Ταινίαι ἐπὶ μὲν ἀνθρώπων τὰ πεζίτια στέμματα στεφάνη ζώνη ἐπὶ δὲ ξύλων τὰ κυμάτια.
καὶ Ταινίδιον τὸ στέμμα.
Αἰλιανός ὁ δὲ ἐκρυέντος τοῦ αἵματος περιτραπεὶς ἐντάφιον ἑαυτῷ τρόπον τινὰ τὸ δυστυχὲς ταινίδιον ἐπήγετο.
περὶ Μαξίμου λέγει τοῦ Ῥωμαίων στρατηγοῦ τοῦ ἀποσπάσαντος ἀπὸ τῆς κεφαλῆς Ἀννίβου τὸ στέμμα.
Ταινίαι λίνα εἰς λεπτὰ διακεκομμένα.
Αἰλιανός τὴν νηδὺν καὶ τὸν θώρακα πάντα καταδήσει ταινίαις.
ἢ διάδημα ἱματίου.
Ταινία ὁ δὲ Μίλων ὁ παγκρατιαστὴς περιεδεῖτο τῷ μετώπῳ χορδὴν καθάπερ ταινίαν ἢ στέφανον κατέχων δὲ ἐντὸς χειλέων τὸ ἆσθμα καὶ ἐμπιπλὰς αἵματος τὰς ἐν τῇ κεφαλῇ φλέβας διερρήγνυεν ὑπὸ ἰσχύος τῶν φλεβῶν τὴν χορδὴν καθάπερ πάπυρον.
καὶ τῆς δεξιᾶς χειρὸς τὸ μὲν ἐς τὸν ἀγκῶνα ἐκ τοῦ ὤμου παρ' αὐτὴν καθίει τὴν πλευράν τὸ δὲ ἀπὸ τοῦ ἀγκῶνος ἔτεινεν ἐς εὐθὺ τῶν δακτύλων τὸν μὲν ἀντίχειρα ἀντιστρέφων ἐς τὸ ἄνω τῶν λοιπῶν δὲ ἀλλήλοις ἐπικειμένων κατὰ στοῖχον.
τὸν ἐλάχιστον οὖν τῶν δακτύλων κάτω γινόμενον οὐκ ἀπεκίνησεν ἄν τις βιαζόμενος.
ἀπέθανε δὲ οὗτος ἐπιτυχὼν ξύλῳ ξηρῷ σφῆνας ἔχοντι διϊστῶντας αὐτό ὁ δὲ ὑπὸ φρονήματος καθίησι τὰς χεῖρας ὡς διαρρήξων.
ὀλισθαίνουσί τε δὴ οἱ σφῆνες κἀκεῖνος ἐχόμενος ὑπὸ τοῦ ξύλου λύκων ἐγένετο εὕρημα.
Ταινιοῦντος στεφανοῦντος.
προσιόντες δὲ αὐτῷ ἐταινίαζον οἱ στρατιῶται καὶ ἀνέδουν.
Τεγέα πόλις.
καὶ Τεγεάτης ὁ πολίτης.
Τέγγε βρέχε.
οἴνῳ πνεύμονα τέγγε φίλης δ' ἀπέχου Κυθερείης.
Τέγγεσθαι εἴκειν ἐνδιδόναι.
καὶ Τέγγει βρέχει μαλάττει.
ἐν Ἐπιγράμμασι νῆά σοι ὦ πόντου βασιλεῦ καὶ κοίρανε γαίης ἀντίθεμαι μηκέτι τεγγομένην.
Τέγξω βρέξω.
Τεγεσταῖοι ὄνομα ἔθνους.
καὶ θηλυκὸν Τεγέστη ὄνομα πόλεως.
Τέγος στέγη ἢ ὑπερῷον δωμάτιον οἰκία πρόσγειος.
Τεγχάρων δραχμῆς μὲν αὐλεῖ τεγχάρων δὲ παύεται.
ζήτει ἐν τῷ Ἀράβιος ἄγγελος.
Τεήν τὴν σήν.
τεὴν διφῶσα καλιήν.
Τεΐν σοί Δωρικῶς.
ἐν Ἐπιγράμμασι νικήσας ἀνέθηκε τεῒν περικαλλὲς ἄγαλμα.
Τεθέντων ἀντὶ τοῦ ληφθέντων ὁμολογηθέντων συγχωρηθέντων φησὶ γὰρ Ἀριστοτέλης συλλογισμός ἐστι λόγος ἐν ᾧ τεθέντων τινῶν.
Τεθεωρημένη ζητητικὴ τῆς ἀληθοῦς γνώσεως.
ὁ μὲν οὖν Ἀρκεσίλαος ὁ φιλόσοφος νωθρὸς ἦν τὴν φύσιν καὶ χασμώδης ἐν δὲ τῇ τέχνῃ τεθεωρημένος εἰπὼν τὴν γεωμετρίαν αὐτοῦ χάσκοντος εἰς τὸ στόμα ἐμπτῆναι.
Τεθεικότες ἀποβαλόντες.
Ἰώσηπος οἱ δὲ πρὸς τὸ ἔργον διῃρημένοι τὰ πολλὰ τεθεικότες τῶν ὅπλων.
Τεθηγμένον ἠκονημένον.
Τεθηλότα θάλλοντα.
ἐστεφανωμένοι κλῶνάς τε δάφνης τεθηλότας σείοντες.
Τεθηλυμμένων καὶ ἐκτεθηλυμμένων.
Τέθηπα καταπέπληγμαι.
Τεθηπότες ἐπτοημένοι δειλιάσαντες.
Τέθμια νόμος.
καὶ Τέθμια νόμιμα.
Τέθνασο προστακτικόν.
Τεθνήσῃ διὰ τοῦ σ οἱ Ἀττικοί.
οἴμ' ὡς τεθνήσῃ.
Τεθνία γαστριμαργία πολλή.
καὶ Τεθνώντων ἀποθανόντων.
τεθνώντων δὲ πολλῶν καὶ σαλευόντων ὑπὲρ τοῦ ζῆν ἐπὶ λεπταῖς ταῖς ἐλπίσι.
Τεθολωμένος καὶ ἐπὶ χαρᾶς Φερεκράτης Μυρμηκανθρώποις γελῶντα καὶ χαίροντα καὶ τεθολωμένον.
καὶ ἐπὶ λύπης ὑπὸ τῆς ἀνίας ἀνεθολοῦθ' ἡ καρδία.
Τέθρια ἄγονα καὶ ἄγρια φυτά.
Τέθριππον ἐκ τεσσάρων ἵππων ἅρμα.
Τεθυκώς εὐχαριστήσας.
Τεθυμμένος ὑπὸ πυρὸς ἐκκεκαυμένος ἢ κεκακωμένος.
Τεθυωμένοι τεθυμιαμένοι εὐώδεις.
Τέκεα τέκνα.
καὶ Τεκόντες οἱ γεννήτορες.
τοῖς τεκοῦσι γὰρ οὐδ' εἰ πονεῖ τις δεῖ πόνου μνήμην ἔχειν.
τουτέστιν ὅταν τις ὑπὲρ γονέων πονῇ μὴ ἡγείσθω πόνον εἶναι τὸν κάματον.
Τεκμαιρόμενος στοχαζόμενος.
ψευδῆ τεκμαιρόμενος ἀληθέσι καὶ οὐ γενησόμενα εἰκάζων γενησομένοις.
Τεκμήρασθαι γενικῇ.
Τεκμηριῶ δὲ αἰτιατικῇ καὶ δοτικῇ.
Τεκμήριον ἀληθινὸν σημεῖον.
ἢ τὸ ἄλυτον.
καὶ Τεκμηριώδης ἀπόδειξις λέγεται τὸ ἐκ τοῦ καπνοῦ τὸ πῦρ εὑρεῖν καὶ κατανοῆσαι.
καὶ ἂν μὲν πάντως ἕπηται τὸ αἰτιατὸν τῷ αἰτίῳ τεκμήριον τοῦτο λέγεται ἂν δὴ μὴ πάντως ἕποιτο σημεῖον ἂν λέγοιτο τεκμήριον δὲ οὐκέτι διότι μηδὲ ἄλυτόν ἐστιν.
οἷον ὡς τὸ ὠχρά ἐστιν ἐπειδὴ τέτοκε.
καὶ αὖθις ὅτι δὲ δαίμων ἦν ἀνθρωπόμορφος ἡ Θεοδώρα τεκμηριώσαιτο ἄν τις τῷ μεγέθει σταθμώμενος ὧν ἐς τοὺς ἀνθρώπους κακῶν ἔδρασεν.
ἐν γὰρ τῷ ὑπερβάλλοντι τῶν πεπραγμένων καὶ ἡ τοῦ δεδρακότος δύναμις ἔνδηλος γίνεται.
καὶ αὖθίς φησι Δαμάσκιος ὅρους δὲ ἐτίθετο καὶ τεκμήρια τῶν θείων ἀφωρισμένα στοιχείων πρὸς τὴν τῶν ἀνθρωπείων διάκρισιν τῆς μὲν φιλοπονίας τὸ ἀνύσιμον ὑπὲρ πάντα λόγον τῆς δὲ εὐσυνέτου γνώμης τὸ ἐξιστάμενον τῆς ἐμφανοῦς καὶ συνήθους τοῖς πολλοῖς ἀκολουθίας τοῦ δὲ ἔρωτος αὐτοῦ τὸ παρηρεθισμένον εἰς τὴν τοῦ νοητοῦ κάλλους ἀπόλαυσιν.
ὁ δὲ κατέδεισεν ἐπειδὴ ἔγνω τὴν ὁρμὴν αὐτοῦ καὶ ὅτι τοῖς ἔργοις τὰς ἀπειλὰς ἐτεκμηρίου.
Τέκμησσα ὄνομα κύριον.
ἡ τοῦ Αἴαντος γυνή.
καὶ ὄνομα πόλεως.
καὶ Τεκμησσεύς ὁ πολίτης.
Τέκμωρ τέλος μόρον θάνατον.
Τέκος τέκνον.
Τεκταινόμενος κατασκευάζων.
Τεκτήνατο κατεσκεύασε.
Τέκτων κοινῶς τεχνίτης ὁ λαοξόος καὶ ὁ τῶν ξύλων.
Τελαμών ὁ ἀναφορεὺς τοῦ ξίφους καὶ τῆς ἀσπίδος.
Ἰάμβλιχος περιβαλὼν δὲ περὶ τὰς χεῖρας αὐτοῦ τοὺς τελαμῶνας προσέδησε τῇ κλίνῃ.
καὶ ἡ εἰς λεπτὰ κατακεκομμένη ὀθόνη.
Ἡρόδοτος οἱ δὲ Πέρσαι περὶ πλείστου ἐποιήσαντο σμύρνῃσί τε ἰώμενοι τὰ ἕλκεα καὶ σινδόνος βυσσίνης τελαμῶσι κατειλίσσοντες.
Τελαμώνιος ὁ Αἴας.
Τελέας ἐρεῖ ταδί.
Ἀριστοφάνης Ὄρνισι ἄνθρωπος ἀστάθμητος πετόμενος ἀτέκμαρτος οὐδὲν οὐδέποτ' ἐν αὐτῷ μένων.
διαβάλλει τὸν Τελέαν ὡς πλανήτην.
ἀντὶ τοῦ περὶ τῶν πετομένων ἐὰν ἐρωτήσῃς.
ἦν δὲ ὁ Τελέας σκωπτικὸς ἄνθρωπος καὶ εὐμετάβλητος τοὺς τρόπους πρὸς γὰρ τῇ κιναιδίᾳ καὶ δειλίᾳ καὶ ὀψοφαγίᾳ καὶ νοσφισμῷ καὶ πονηρίᾳ διεβάλλετο.
καὶ Πλάτων ἐν Σύρφακι περὶ τοῦ Τελέου φησί νοεῖ μὲν ἕτερα ἕτερα δὲ τῇ γλώττῃ φθέγγεται.
ἢ ὅτι τελέας ὄρνεον.
τοὺς πετομένους ὄρνεις οὗτος ὁ Τελέας Ἀριστοφάνης φησίν ἐρεῖ.
Τελέθει γίνεται.
Τελέθουσι γίνονται θάλλουσι.
Τελενικῆσαι ἐν Σερίφοις τὸ κενῶσαι.
ἀπὸ Τελενίκου τινός ὡς τὸ εἰκός πένητος παντελῶς.
καὶ λέγεταί τις Τελενίκιος ἠχώ ἐκ μεταφορᾶς ἀπὸ τῶν κενῶν ἀγγείων.
Τελεώτερον τὸ τέλειον.
Τελεσθῆναι τὸ ἀναλωθῆναι.
οὕτως Ἀντιφῶν.
Τελέσιλλα ποιήτρια.
ἐπὶ στήλης τὰ μὲν βιβλία ἀπέρριπτε κράνος δὲ τῇ κεφαλῇ περιέθηκε.
καὶ γὰρ ὅτε Λακεδαιμόνιοι τοὺς ἐν τῷ ἱερῷ τοῦ Ἄργους καταφυγόντας διέφθειρον καὶ πρὸς τὴν πόλιν ᾔεσαν ὡς αἱρήσοντες τότε Τελέσιλλα τὰς ἐν ἡλικίᾳ γυναῖκας ὁπλίσασα ὑπήντησεν οἷ προσῄεσαν.
ὅπερ ἰδόντες οἱ Λακεδαιμόνιοι ἐς τοὐπίσω ὑπέστρεψαν αἰσχρὸν νομίσαντες γυναιξὶ πολεμεῖν ἃς καὶ τὸ νικᾶν ἄδοξον καὶ ἡττᾶσθαι μέγα ὄνειδος.
ἐς τοῦτο καὶ ὁ χρησμὸς πεπλήρωτο Ἀργείοις λέγων ἀλλ' ὅταν ἡ θήλεια τὸν ἄρρενα νικήσασα ἐξελάσῃ καὶ κῦδος Ἀργείοισιν ἄρηται πολλὰς Ἀργείων ἀμφιδρυφέας τότε θήσει.
Τελεσιουργήσας εἰς τέλος ἀγαγών ἐργασάμενος.
Πολύβιος περὶ τὸ τῆς τάφρου χεῖλος τελεσιουργήσας τὴν πρᾶξιν.
καὶ αὖθις ἐπ' αὐτήν που τὴν τελεσιουργὸν κατεβακχεύοντο πρᾶξιν χωρεῖν σώφρονι μανίᾳ τινὶ ἐς συμπλοκὴν ἐξοιστρούμενοι.
Τελεσιουργόν τελείως ἀπηρτισμένον.
διὸ καὶ ὅσα ἔγραψεν εὕροι τις ἂν τὸ μὲν ὑψηλόνουν τε καὶ τελεσιουργὸν ἔχοντα τοῖς δὲ ἔπεσιν οὐ πάνυ συνηρμοσμένα.
Τελεσκόμενος τελειούμενος πληρούμενος ἐνθουσιῶν.
Τελέστης κωμικός.
τούτου δράματά ἐστιν Ἀργὼ καὶ Ἀσκληπιός ὥς φησιν Ἀθήναιος ἐν τῷ ιδʹ τῶν Δειπνοσοφιστῶν.
Τελεσφόρος τέλειος μάντις ἐγγαστρίμυθος.
Τελετή θυσία μυστηριώδης.
ἡ μεγίστη καὶ τιμιωτέρα.
ἀπὸ τῶν γινομένων εἰς αὐτὰς δαπανημάτων τελεῖν γάρ φαμεν τὸ δαπανᾶν.
καὶ πολυτελεῖς τοὺς πολλὰ ἀναλίσκοντας καὶ εὐτελεῖς τοὺς ὀλίγα.
Τελευταῖον ἔσχατον.
Τελευτῆσαι τελέσαι.
Τελεῖν ἐπιτελεῖν ποιεῖν ἢ τὸ δαπανᾶν.
ἔνθεν καὶ τελετή.
Τελεία Ἥρα Τελεία καὶ Ζεὺς Τέλειος ἐτιμῶντο ἐν τοῖς γάμοις ὡς πρυτάνεις ὄντες τῶν γάμων.
τέλος δὲ ὁ γάμος.
διὸ καὶ προτέλεια ἐκαλεῖτο ἡ θυσία ἡ πρὸ τῶν γάμων γινομένη.
ὅτι διττὴ ἡ κατὰ φύσιν ἐπιβάλλουσα τῷ ἀνθρώπῳ τελειότης  Τελλίας ὅτι Τελλίας ὁ Ἀκραγαντῖνος φιλόξενος ὢν καταλύσασι ποτὲ πεντακοσίοις ἱππεῦσιν ὥρᾳ χειμῶνος ἔδωκεν ἑκάστῳ χιτῶνα καὶ ἱμάτιον.
Τελική ζήτει ἐν τῷ ἀρχή.
Τελλίνη ὄνομα πόλεως.
Τέλθειν ἐν ᾠδῇ τέρπειν.
Τέλμινα καὶ Τέλμισσα ὀνόματα πόλεων.
Τέλμα τόπος πηλώδης ὕδωρ ἔχων.
μέλει μοι περὶ τῶν τοιούτων οὐδὲν ἧττον ἢ τῶν ἐν τοῖς τέλμασι βατράχων.
καὶ Πισίδης χερσοῖ τὰ ῥεῖθρα τελματοῖ δὲ τοὺς λίθους.
Τέλματα τὰ πηλώδη καὶ τελευταῖα τοῦ ὕδατος.
ἢ βάθρα.
Ἰσαῖος δὲ εἶπε τὰ γεωργήσιμα χωρία.
Ἀριστοφάνης ὄμβριον ὕδωρ ἂν εἴχετ' ἐν τοῖς τέλμασι.
τουτέστι τοῖς φρέασι.
Τελμισσεῖς οὗτοι οἰκοῦσιν ἐν Καρίᾳ ἀπέχοντες ξʹ στάδια Ἁλικαρνασσοῦ ὡς Πολέμων.
Τελμισσὸς δὲ πόλις ἐν Λυκίᾳ ἀπὸ Τελμισσοῦ τοῦ Ἀπόλλωνος καὶ μιᾶς τῶν Ἀντήνορος θυγατέρων ᾗ ἐμίγη εἰς σκύλακα μεταβαλών διὸ καὶ τερατοσκόπον αὐτὸν ἐποίησεν ὡς Διονύσιος ἐν Κτίσεσι.
Τελμιεύς ὁ πολίτης.
Τέλος ἀρχή πρᾶξις.
τέλος καὶ τὸ διδόμενον τοῖς βασιλεῦσι.
τέλος καὶ τὸ δαπάνημα ὅθεν πολυτελές τὸ πολυανάλωτον.
τέλος καὶ τὸ πέρας.
καὶ ὁ γάμος ὅθεν καὶ τὰ προτέλεια.
Τέλος ὅτι τὸ οὗ ἕνεκα τουτέστι τὸ τέλος διττόν τὸ μὲν οὗ τὸ δὲ ᾧ οἷον τῷ οἰκοδόμῳ τέλος ἐστὶ οὗ ἕνεκα ποιῆσαι σκέπασμα κωλυτικὸν ὄμβρων καὶ καυμάτων ᾧ δὲ ἡμῖν τὸ γὰρ σκέπασμα ἡμῖν ποιεῖ.
ἐσμὲν οὖν ἡμεῖς τοῦ οἰκοδόμου τέλος τὸ ὡς ᾧ.
ὡσαύτως δὲ θεωρεῖν ἐστι καὶ ἐπὶ πάντων τῶν φύσει συνεστώτων οἷον ἡ μὲν ἔφεσις τοῦ θείου δι' ἣν ἕκαστον τῶν ἐμψύχων ποιεῖ ἄλλο οἷον αὐτό τέλος ἐστὶ τὸ οὗ τούτου γὰρ ἕνεκεν ἡ γένεσις ἐπειδὴ δὲ τὰ σώματα ὄργανα γίνονται ταῖς ψυχαῖς αἱ ψυχαί εἰσι τέλη ὡς ᾧ.
ἀναλογεῖ οὖν τῷ μὲν τεχνίτῃ τῷ οἰκοδόμῳ ἡ φύσις τῷ δὲ ἀνθρώπῳ τῷ ἐπιτάττοντι γενέσθαι τὸ σκέπασμα ἡ ψυχή τῷ σώματι δὲ ἡ οἰκία.
οὐ μόνον δὲ ἐπὶ τῶν ζῴων τέλος ἐστὶ διττόν τό τε οὗ καὶ τὸ ᾧ ἀλλὰ καὶ ἐπὶ τῶν φυτῶν καὶ γὰρ ἐν τούτοις ἡ φύσις ὀργανικὸν ποιεῖ τὸ σῶμα πρὸς τὴν χρείαν τῆς ἐν αὐτοῖς ψυχῆς ἀναφερόμενον ὀργανικὰ γὰρ τὰ τῶν φυτῶν μέρη ῥίζα φλοιός ἐντεριώνη καὶ φύλλα καὶ τὰ τοιαῦτα.
ὅτι ἐπὶ μὲν τῶν ἐμψύχων διττὸν τὸ τέλος ὥσπερ εἴρηται ἐπὶ δὲ τῶν λοιπῶν οὐκ ἔστιν εὑρεῖν τὸ τέλος διττόν μέταλλα γὰρ καὶ λίθοι καὶ ἁπλῶς τὰ ἄψυχα προσεχῶς ὑπὸ ψύξεως καὶ θερμότητος γινόμενα ἐξῃρημένως δὲ ὑπὸ τῆς ὅλης δημιουργίας ἓν τέλος ἔχει τὸ οὗ ἕνεκα γὰρ τῆς κοσμοποιΐας οὐκέτι μέντοι καὶ τὸ ὡς ᾧ τέλος ἐστὶν ἐν τούτοις οὐ γάρ εἰσιν ὄργανα τινῶν οὐδὲ εἰς χρείαν ψυχῶν τινῶν κατασκευάζεται.
σημαίνει δὲ τὸ τέλος ἕξ.
Ἀρίστων δὲ ὁ Χῖος τέλος ἔφησεν εἶναι τὸ ἀδιαφόρως ἔχοντα ζῆν πρός τι μεταξὺ ἀρετῆς καὶ κακίας μηδὲ ἡντινοῦν ἐν αὐτοῖς παραλλαγὴν ἀπολείποντα ἀλλ' ἐπίσης ἐπὶ πάντων ἔχοντα.
εἶναι γὰρ ὅμοιον τὸν σοφὸν ἀγαθῷ ὑποκριτῇ.
διαφέρει δὲ τέλος καὶ ὑποτελίς τῆς μὲν γὰρ καὶ τοὺς μὴ σοφοὺς στοχάζεσθαι τοῦ δὲ μόνον τὸν σοφόν.
τὰ δὲ μεταξὺ ἀρετῆς καὶ κακίας ἀδιάφορα εἶναι.
οἱ δὲ εἶπον τέλος εἶναι τὴν ἐπιστήμην τὸ μετ' ἐπιστήμης ζῆν καὶ μὴ τῇ ἀγνοίᾳ διαβεβλημένον.
Τέλος εὐδαιμονίας διαφέρει.
τέλος μὲν γάρ ἐστιν ἡ κατὰ μέρος ἡδονή εὐδαιμονία δὲ τὸ ἐκ τῶν μερικῶν ἡδονῶν σύστημα αἷς συναριθμοῦνται καὶ αἱ παρῳχηκυῖαι καὶ αἱ μέλλουσαι.
σύνταξις τέλος εἶναι διαγρυπνεῖν ἡμᾶς ἠνάγκαζον.
ὅτι ἐντελέχειά ἐστιν ἡ ψυχή ὡς τελειοῦσα καὶ κυβερνῶσα καὶ οἰκονομοῦσα τὸ σῶμα καὶ κινοῦσα τὰ ὄργανα τούτου πάντα ἧς ἄνευ ἀτελές μᾶλλον δὲ ἄχρηστον καὶ παντελῶς οὐδέν.
Τέλλος ὄνομα κύριον.
Τελοῦμαι δοτικῇ.
Τελεοῦντα τεταγμένα.
Ἰάμβλιχος ἔδωκε τὸν ὅρμον ὁ τελώνης τῷ ἐμπόρῳ.
οὐκ ἤδη καὶ λύκοι θήσουσιν ἄρνας ἐκ τῶν στομάτων καὶ λέοντες ἀπὸ τῶν ὀδόντων ἀπολύσουσι νεβροὺς ταῖς μητράσιν ὁπότε καὶ τελώνης ἀφῆκεν ἄγραν τηλικαύτην Τελώνης ὁ τῶν τελῶν ἐταστής.
ὁ δὲ Σόλων τῆς παρούσης τῷ Κροίσῳ τύχης κατεφρόνησεν ἐκέλευσέ τε τοῦ βίου παντὸς τὸ τέλος ἀναμένειν μηδὲ προπηδᾶν μηδὲ ἐπειγόμενον τοῖς εὐδαίμοσιν ἑαυτὸν ἐγκαταγράφειν ἀτέκμαρτα γὰρ καὶ ἄδηλα τὰ ἀνθρώπινα.
Τελώνης διεβέβλητο παρὰ τοῖς παλαιοῖς τὸ τοῦ τελώνου ὄνομα καὶ τοῦ Κλέωνος ὄντος τελώνου καὶ ὑπὲρ τὸ τέλος τελωνοῦντος ὥς φησιν Ἀριστοφάνης.
Τελώνης ἀλλοτρίων πραγμάτων μεριστής πεπαρρησιασμένη βία ἀνεπιτίμητος ἁρπαγή ἀναίσχυντος πλεονεξία πραγματεία λόγον μὴ ἔχουσα ἀναιδὴς ἐμπορία.
Τελωνεῖον προπερισπωμένως ἐν ᾧ καθέζεται ὁ τελώνης.
Τελώνιον προπαροξυτόνως διὰ τοῦ ι γραπτέον.
Πισίδης ἠβουλόμην δὲ πᾶν τὸ τοῦ λόγου πλάτος ἐν τῷ στενῷ σου προσβαλεῖν τελωνίῳ.
Τελχῖνες πονηροὶ δαίμονες.
ἢ ἄνθρωποι φθονεροὶ καὶ βάσκανοι.
δύο ἐγένοντο Τελχῖνες Σίμων καὶ Νίκων.
ὑπερίσχυσε δὲ ὁ Νίκων τὴν ἐπὶ Σίμωνι φήμην ἀπαλεῖψαι.
καὶ παροιμία οἶδα Σίμωνα καὶ Σίμων ἐμέ.
ἐπὶ τῶν ἀλλήλους ἐπὶ κακίᾳ γινωσκόντων.
καὶ Τελχίνειος.
Τελχιταίνει ἀντερίζει σκληροτραχηλεῖ.
Τεμάχη ἐπὶ κρεῶν καὶ ἰχθύων καὶ ἐπὶ πλακούντων ἐπὶ δὲ πισῶν οὐκέτι.
Ἀριστοφάνης Νεφέλαις κεστρῶν τεμάχη μεγάλων.
ἐπὶ δὲ τῶν ἄλλων οἷον τυροῦ τόμος.
ἡ εὐθεῖα τὸ τέμαχος.
Τεμαχί ἐπίρρημα.
Τεμένη ναοί ἱερά ἢ τὰ ἀφωρισμένα κατὰ τιμὴν χωρία.
Τέμνειν πείθειν τιμᾶν ἡγεῖσθαι.
Τέμνειν καὶ ὑποτέμνειν διαφέρει τέμνειν μὲν γάρ ἐστι τὸ ὀρθὴν ποιεῖσθαι τὴν τομήν ὑποτέμνειν δὲ τὸ λοξώδη ἵνα παχέα φαίνηται.
τὸ γὰρ ἀνώμαλον τῆς τομῆς παχύτητος δόξαν ἐργάζεται ὅπερ ποιοῦσιν οἱ βυρσοδέψαι.
Τέμνω τὸ κόπτω.
Τέμνουσι φάρμακον τιμῶσιν ἡγοῦνται.
οὕτως ἄλλοι τε καὶ Ἱεροκλῆς.
Τέμπεα τὰ κοιλώματα.
Τέμπη μεταξὺ τῶν Θετταλίας ὀρῶν περὶ τὸν Ὄλυμπον καὶ τὴν Ὄσσαν στενά καθόλου δὲ καὶ ἐν πᾶσι τοῖς ὄρεσι στενόταται διεκβολαί.
καὶ οἱ σύνδενδροι τόποι.
ἰδίως δὲ Μακεδονικὰ ὄρη οὕτω καλούμενα καὶ οἱ στενοὶ τόποι.
ὅτι μετὰ τὴν ἐν Μαραθῶνι μάχην Θετταλοὶ ἐμήδισαν δείσαντες τὴν ἀπόφραξιν τῶν Τεμπῶν.
Τέμπλα ἐπίσημα.
Τενάγη διάβροχοι κάθυγροι τόποι πηλώδη πελάγη ἢ ἰλύς ἐπιπολάζοντος ὕδατος οὐ πολλοῦ καὶ βοτάνης ἐπιφαινομένης τῷ ὕδατι.
Πολύβιος κατὰ τὴν εἰς θάλατταν ἐκβολὴν τοῦ Βουκάρα ποταμοῦ συνθεωρήσας κατά τινας ἀνέμων στάσεις ἀποθινούμενον τὸ στόμα καὶ τεναγώδη γινομένην τὴν παρὰ τὸ στόμα πάροδον τηρήσας τὸ προειρημενὸν σύμπτωμα διεβίβασε τὴν στρατιάν.
τὰ δὲ δὴ πλείω τῶν πλοίων μετέωρα διὰ τὰ τενάγη ἀπεσάλευε.
Τέναρος κακοῦργος συκοφάντης.
Τένδα παρ' ἡμῖν οἰκία ἐκ λίνων.
Τένδει ἐσθίει.
Ἡσίοδος ὅτ' ἀνόστεος ὃν πόδα τένδει.
Τενέδιος ἄνθρωπος ἐπὶ τῶν φοβερὰς ὄψεις ἐχόντων ὁ γὰρ Τένης ἐνομοθέτησεν ἐν Τενέδῳ ἄνθρωπον πέλεκυν ἔχοντα ἵστασθαι κατὰ νῶτον τοῦ κριτοῦ καὶ τὸν μάτην λέγοντα ἁλισκόμενον πλήττειν.
Τενέδιος ἄνθρωπος Κύκνον τὸν Ποσειδῶνος γενόμενον πατέρα Ἡμιθέας καὶ Τέννου ἐπιγῆμαι τούτοις καὶ κατηγορηθῆναι τὸν Τέννην ὑπὸ τῆς μητρυιᾶς ὡς πειρῶντα αὐτήν.
πεισθέντα δὲ Κύκνον εἰς λάρνακα βαλεῖν τὸν νεανίαν.
ἑλομένης δὲ τῆς Ἡμιθέας συγκινδυνεύειν τῷ ἀδελφῷ ἑκατέρους κατεπόντωσεν.
ἡ δὲ λάρναξ ἠνέχθη ἐπὶ τὴν πρότερον καλουμένην Λεύκοφρυν ὕστερον δὲ Τένεδον ἀπ' ἐκείνου.
ὃς καὶ βασιλεύσας τῆς νήσου ἐνομοθέτησε τοῖς τὰ ψευδῆ κατηγοροῦσιν ὄπισθεν παρεστάναι τὸν δήμιον πέλεκυν ἐπῃρμένον ὡς ἐλεγχθέντας παραχρῆμα ἀναιρεῖσθαι.
ἀπὸ δὲ τοῦ φοβεροῦ θεάματος ἐκείνου λέγεσθαι Τενέδιος ἄνθρωπος.
εἴρηται οὖν ἡ παροιμία ἐπὶ τῶν φοβερῶν τὰς ὄψεις.
Τενέδιος ξυνήγορος ἀντὶ τοῦ ἀπότομος δύο γὰρ πελέκεις ἐν ἀναθήμασι τιμῶσι Τενέδιοι.
καὶ παροιμία Τενέδιος πέλεκυς.
Ἀριστοτέλης μέντοι ὅτι βασιλεὺς Τενέδιος μετὰ πελέκεως δικάζων τὸν ἀδικοῦντα εὐθέως ἀνῄρει.
ἢ ὅτι Ἀσσερίνα τόπος ἐν Τενέδῳ ἔνθα ποταμίσκος ἐν ᾧ καρκίνοι τὰ χελώνια διηρθρωμένα ἐπὶ πλεῖον ἔχοντες καὶ πελέκει ἐμφερῆ.
ἢ ὅτι βασιλεύς τις νόμον θεὶς πελέκει τοὺς μοιχοὺς ἄμφω καρατομεῖν καὶ ἐπὶ τοῦ υἱοῦ ἐτήρησε τοῦτο.
καθ' ὃ καὶ ἐν τῷ νομίσματι ἐφ' οὗ μὲν πέλεκυς ἐφ' οὗ δὲ δύο πρόσωπα ἐξ ἑνὸς αὐχένος.
οἱ δ' ὅτι Τέννης δι' ἃ ἔπαθεν ὑπὸ τῆς μητρυιᾶς μετὰ πελέκεως τὰς φοινικὰς ἔκρινε δίκας.
Ταινίαι ζῶναι.
Τένθαις λίχνοις.
τένθειν γὰρ τὸ ἐσθίειν.
ὅτ' ἀνόστεος ὃν πόδα τένθει.
διὰ τοῦ θ γραπτέον.
Τενθεία σιναμωρία λιχνότης.
Ἀριστοφάνης πολλήν γε τενθείαν λέγεις.
Τενθεία οὖν ἡ γαστριμαργία πολλή.
Τένθης ὁ γαστρίμαργος.
Τένοντας τραχήλους τὰ διατεταμένα νεῦρα.
ταύρου βαθυτένοντα.
ὁ δὲ ταῦρος πληγεὶς καὶ διακοπεὶς τοὺς τένοντας ἡσυχῇ καὶ κοσμίως κατηνέχθη.
καὶ αὖθις ἐκ δὲ τενόντων ἔνθους ῥομβητὴν ἐστροφάλιξε φόβην.
Τέο ἀντὶ τοῦ τίνος.
Τεόν τὸ σόν.
Τέω Ἀνακρέων Τήϊος λυρικός ὁ μελοποιός διὰ τὴν Ἱστιαίου ἐπανάστασιν ἐκπεσὼν Τέω ᾤκησεν Ἄβδηρα ἐν Θρᾴκῃ.
Τέως ἀντὶ τοῦ πρὸ τοῦ.
ἕως τινός.
ἐπὶ τοσοῦτον.
Τέως τηνικαῦτα.
ἢ τότε.
Σοφοκλῆς δὲ ἀντὶ τοῦ πρότερον ἢ πρὸ μικροῦ.
καὶ Ἀριστοφάνης ἀντὶ τοῦ πρότερον τέως μὲν οὖν ἀλλ' ἡμικάκως ἐβοσκόμην.
Τέως οἱ ῥήτορες ἐπὶ τοῦ προτέρου ἢ πάλαι.
μέχρι τοῦ.
τέως Ἀντιφῶν τέως μὲν γὰρ ὁ πολὺς χρόνος τοῦ ὀλίγου πιστότερος ἦν.
καὶ ἐπὶ τοῦ ἐν τοσούτῳ.
καὶ αὖθις ἀποκαλύψαντες τὰ ὅπλα τέως ἐσκεπασμένα.
καὶ αὖθις καὶ διέφθειρε τοὺς τέως νενικηκότας.
καὶ ἐν τῇ Ἀπολογίᾳ τῆς δωροδοκίας δέομαι ὑμῶν τὴν αὐτὴν γνώμην περὶ ἐμοῦ ἔχειν καὶ ἐν τῷ τέως.
καὶ ἐν τῷ πρώτῳ περὶ τοῦ Δικαιογένους κλήρου Δικαιογένης δὲ τέως μὲν ᾤκει παρ' ἡμῖν δοκιμασθεὶς δὲ ἔγημε.
καὶ ἐπὶ τοῦ ἐν τοσούτῳ.
Ἰσαῖος ἐν τῷ πρὸς Ἀνσίβιον ἡγούμεθα γὰρ ἐκείνῃ μὲν τὸν ἐγγύτατα γένους συνοικεῖν δεῖν τὸ δὲ χρῆμα τέως τῆς ἐπικλήρου εἶναι ἐπειδὰν δὲ ἡβήσωσιν ἐκείνους αὐτῶν κρατεῖν.
καὶ ἐπὶ τοῦ ἕως ὡς παρὰ Δημοσθένει ἐν βʹ τῶν Φιλιππικῶν ὥσπερ γὰρ ἐν τοῖς σώμασι τέως μὲν ἂν ἐρρωμένα ᾖ οὐδὲν ἐπαισθάνεται τῶν καθέκαστα σαθρῶν.
καὶ ἐν τῷ κατὰ Διονυσοδώρου τοὺς δὲ εἰς Ῥόδον τόκους μὴ καθομολογεῖν τέως ἂν διακριθῶμεν.
καὶ ἐν τῷ Περὶ τῆς παραπρεσβείας ἀντὶ τοῦ τὸν Ὠρωπὸν ὑμῖν παραδοθῆναι περὶ τοῦ Δρυμοῦ καὶ τῆς πρὸς Πανάκτῳ χώρας μεθ' ὅπλων ἐξέρχεσθε ὅ τέως ἦσαν σῷοι Φωκεῖς οὐδέποτε ἐποιήσαμεν.
καὶ ἐν τῷ Περὶ τῶν Συμμοριῶν καὶ μὴν οὐδὲ τῶν ἄλλων οὐδένα ἂν Ἑλλήνων εἰκότως φοβηθέντα τὸν πόλεμον τοῦτον ὁρῶ.
τίς γὰρ οὐκ οἶδεν αὐτῶν ὅτι τέως μὲν κοινὸν ἐχθρὸν ἐκεῖνον ὡμονόουν ἀλλήλοις πολλῶν ἄρα ἦσαν κύριοι καὶ τὸν βωμόν ἐφ' οὗ τέως ἱλεοῦντο τὸν δαίμονα ἀνέστρεψαν.
Τέραμνον ἁπαλόν ἑψανόν.
καὶ ἀτέραμνον τὸ δυσέψανον.
οὕτως Πλάτων.
τέραμνα καὶ ὑπερῷα καὶ ὑπέρθυρα καὶ δρύφακτοι κατακαέντες παίδων ὄλεθρον σημαίνουσι.
Τεράων σημείων.
Τέρας παράπλασμα παρὰ φύσιν τεχθέν ἢ σημεῖον.
ὅτι ἐπὶ τῶν τεράτων ἡ ὕλη ἐστὶν ἡ αἰτία ἐπειδὴ δεῖ καὶ ἐπιτηδειότητος τῆς ὕλης κατά τε τὸ ποσὸν καὶ τὸ ποιόν ὕλη δὲ τῶν ζῴων τὸ καταμήνιον.
αὕτη οὖν ἢ πλεονάζουσα ἢ ἐνδέουσα ἢ παρὰ φύσιν πεποιωμένη τῶν τεράτων ἐστὶν αἰτία.
Τέρας τὸ παρὰ φύσιν γενόμενον.
Ἀριστοφάνης τοιοῦτον ἰδὼν τέρας οὐ κατέδεις' ἀλλ' ὑπὲρ ὑμῶν πολεμίζων ἀντεῖχον.
Τεράστια σημεῖα θαύματα.
Αἰλιανός τὰ γεννώμενα βρέφη κράσει θηρείων τε καὶ ἀνθρωπείων σωμάτων τεράστια ἐδόκει.
Τερατευόμενος ψευδόμενος καὶ μηδὲν ἀληθὲς μηδὲ ὑγιὲς λέγων.
τερατευόμενοι καὶ κομπάζοντες ὡς εἰς πολλὰ εἴη χρήσιμος ἡ τοῦ τόπου κατάληψις.
Τερατεία ψευδολογία.
τοῖς ὑπὸ τῶν τερατευομένων καὶ γοήτων περὶ ἐπῳδῶν καὶ δαιμόνων ἀποπομπῆς.
Τερατολογίαι ψευδολογίαι.
οἱ θαυμαστὰ καὶ παράδοξα μυθεύοντες.
Τερατολογεῖν λέγεται τὸ ἀπίθανα διηγεῖσθαι καὶ λέγειν πράγματα ἔξω τῶν ἀνθρωπίνων.
Τερατοσκόπος μάντις τερατουργός θαυματοποιός.
Τερατώδη παράδοξα.
Τερβελίς ζήτει ἐν τῷ βασιλική.
Τερέβινθος εἶδος δένδρου.
ἢ δρῦς.
Τέρεν ἁπαλόν.
Τερέστη πόλις.
Τερετίζομεν τὸ αὐτὸ μέλος ᾄδομεν.
Τερετίσματα ᾠδαὶ ἀπατηλαί.
ἢ ᾄσματα ἔκλυτα.
ἀπὸ μεταφορᾶς τοῦ τέττιγος ἢ τῆς χελιδόνος.
Τέρετρον τρύπανον.
Τερηδών συστέλλει.
σκώληξ ξυλοτρώκτης οἰκῶν ἐν ξύλῳ.
Ἀριστοφάνης Ἱππεῦσιν ἀλλ' ἐάν με χρή ὑπὸ τερηδόνων σαπεῖς' ἐνταῦθα καὶ καταγηράσομαι.
καὶ αὖθις σὺ δ' ὦ Τερηδών ἐπαναφύσα Περσικόν.
ἀντὶ τοῦ βάρβαρον καὶ φυσικὸν ᾆσμα.
καὶ Περσικὸν ὄρχημα.
Τερίζοι ὄνομα ἔθνους.
Τερθρεύς ὄνομα κύριον.
Τερθρεία ἡ λεπτολογία ἔστι γάρ τι σχοινίον ἐν τοῖς πλοίοις λεπτόν ὃ καλεῖται τέρθρον.
φασὶ δέ τινες τὰ ἄνω τρημάτια τοῦ ἐπὶ τῷ ἱστῷ ὀργάνου ἀφ' οὗ ἤρτηται τοῦ ἱστοῦ ἡ κεραία ἄλλοι δὲ τερθρείαν φασὶ τὴν φλυαρίαν.
καὶ τὴν ἐν τοῖς δύο μέρεσι καλουμένην μάχην.
οἱ δέ ὅτι ἔθος ἦν τοὺς ἐφήβους μετὰ τὸ γενέσθαι περιπόλους τῆς χώρας στρατεύεσθαι μέν εἰ συμβαίη πόλεμος μὴ μέντοι μετὰ τῶν ἄλλων ἄλλ' ἰδίᾳ ἐν μέρεσι τοῖς ἀκινδύνοις τῆς μάχης.
διὸ τὴν στρατιὰν καλεῖσθαι τὴν ἐν τοῖς μέρεσι.
σημαίνει καὶ ἀπάτη καὶ περιεργία.
Τέρμα τέλος ὅρος ἢ καμπτήρ.
τέρμασιν ὥρας.
μετὰ τὴν νεότητα.
εἰς τρία γὰρ διῄρηται τὸ ὄρος εἰς ἀκρώρειαν εἰς ὑπώρειαν εἰς τέρμα.
καὶ ἀκρώρεια μέν ἐστιν ἡ κορυφή ὑπώρεια δὲ τὰ πλευρὰ τοῦ ὄρους τέρμα δὲ τὰ τελευταῖα καὶ πόδες.
Τερματίζεται τελειοῖ.
Τερμέρια κακά περὶ Καρίαν χωρίον Τερμέριον καλεῖται ᾧ ἐχρῶντο οἱ τύραννοι δεσμωτηρίῳ.
τὸ δὲ χωρίον ἐρυμνὸν τυγχάνον κεῖται μεταξὺ Μήλου καὶ Ἁλικαρνασσοῦ.
τῶν δὲ ἀπὸ τούτου ληϊζομένων δυσαλώτων τυγχανόντων λεχθῆναι τοῦτο.
Τερμέρια οὖν κακά τὰ μεγάλα κακά.
Τερμησσεῖς ἔθνος Πισιδίας.
Τερμία ἡμέρα ἐφ' ἧς μέλλει τὸ τέλος τοῦ βίου εὑρήσειν.
οἴμοι τὰ πολλὰ ἐξέχρη κακά ἐλθόντι χώραν τερμίαν ἐνταῦθα κάμψειν τὸν ταλαίπωρον βίον.
Τέρμινθος εἶδος φυτοῦ.
Τερμιόεσσα ἡ μακρά καὶ μεγάλη.
καὶ Τερμιόεις.
Τέρπανδρος Ἀρναῖος ἢ Λέσβιος ἀπὸ Ἀντίσσης ἢ Κυμαῖος οἱ δὲ καὶ ἀπόγονον Ἡσιόδου ἀνέγραψαν ἄλλοι δὲ Ὁμήρου Βοίου λέγοντες αὐτὸν τοῦ Φωκέως τοῦ Εὐρυφῶντος τοῦ Ὁμήρου λυρικός ὃς πρῶτος ἑπτὰ χορδῶν ἐποίησε τὴν λύραν καὶ νόμους λυρικοὺς πρῶτος ἔγραψεν εἰ καί τινες Φιλάμμωνα θέλουσι γεγραφέναι.
Τέρπεσθον τέρπονται.
Τερπικέραυνος ὁ τοῖς κεραυνοῖς τερπόμενος.
Τερπνιστόν ἐπιτερπέστερον προσφιλέστερον.
Τέρπω αἰτιατικῇ.
Τερπωλήν τέρψιν.
Τερτύλος Ῥωμύλος Αἰσχύλος Αἱμύλος παροξυτόνως.
Τερψιχόρη μία τῶν θʹ Μουσῶν.
Τέσσαρες καὶ τέσσαρες καὶ δέκα ἄνδρες.
Τέττα προσφώνημα νεωτέρου φίλου πρὸς πρεσβύτερον.
Τεταμένον φῶς εὐθὺς οἷον κίονα τὸ οὐράνιον λέγει τὸ γὰρ συνεχὲς τὴν ὑποφοράν τὸ ὑπόζωσμα τοῦ κόσμου.
κατ' ἄκρα δ' αὖ διήκων ἐπινοεῖται ὁ ἄξων.
εὐθὺ δὲ ἀντὶ τοῦ ὀρθόν.
τινὲς τὸν ἄξονα τοῦ κόσμου.
οἱ δὲ κύλινδρόν τινα πυρὸς αἰθερίου περὶ τὸν ἄξονα ὄντα.
Τέτανος νόσος περὶ τοὺς ἵππους γιγνομένη.
νοσοῦσι γὰρ οἱ ἵπποι πλείοσι νοσήμασι ποδάγρᾳ ἰλεῷ τετάνῳ ἐμπυήσεσι καὶ κριθιάσει.
ἔστι δὲ ἡ κριθίασις ὠμότης μετὰ στρόφου ὁ δὲ τέτανος σπασμός ἡ δὲ ἰλεώδης νόσος κοιλιακή τις διάθεσις ἡ δὲ ἐμπύησις ἀπόστασις ἐν ὑπογαστρίῳ ἡ δὲ ποδάγρα ὀδύνη περὶ τὰ ἄρθρα.
καὶ δυσουρίασις.
Τέτανος καὶ ῥοπαλισμός ἡ τάσις τοῦ αἰδοίου ἐπεὶ ὡς ῥόπαλον γίνεται.
Ἀριστοφάνης κᾆτ' ἐντέξῃ τέτανον τοῖς ἀνδράσι καὶ ῥοπαλισμούς.
Τεττάρων ὀβολῶν ἐπὶ τῶν πολλῆς τιμῆς ἀξίων.
τὴν παρρησίαν τὴν σὴν οἴει τεττάρων ὀβολῶν εἶναι τὸ τῆς παροιμίας.
οὐκ οἶσθα ὅτι καὶ Θερσίτης ἐν τοῖς Ἕλλησιν ἐπαρρησιάζετο τῷ δὲ Ἀγαμέμνονι τῆς Θερσίτου παροινίας ἔλαττον ἔμελεν ἢ χελώνῃ μυιῶν τὸ τοῦ λόγου.
Τεταρπόμενος τερπόμενος.
Τεταρταῖος τετραήμερος.
Τεταρτημόριον δίχαλκον ὁ γὰρ χαλκοῦς ὄγδοον τοῦ ὀβολοῦ.
καὶ τεταρτημόριόν τινα καλοῦσιν οἷον διχάλκου ἄξιον.
Τεταρτημόριον τὸ τέταρτον μέρος τοῦ ὀβολοῦ τουτέστι χαλκοῖ βʹ.
Τετάφατε ἐθάψατε.
Τετελεσμένων μεμιασμένων.
Τέτευκται κατεσκεύασται.
Τέτηκα ἔτηξα ἢ ἐτάκην.
Πολύβιος τὸ δὲ τετηκὸς καὶ συνερρυηκὸς ἀργύριον καὶ χρυσίον ἀναζητοῦντες ὑπὸ τοῦ πυρὸς πλεῖστοι Ῥωμαίων διεφθάρησαν.
Τεττιγοφόροι οἱ Ἀθηναῖοι τέττιγας γὰρ ἐφόρουν χρυσοῦς σύμβολον τοῦ γηγενεῖς εἶναι.
Θουκυδίδης αʹ καὶ χρυσῶν τεττίγων ἐνέρσει κρωβύλον ἀναδούμενοι τῶν ἐν τῇ κεφαλῇ τριχῶν.
ἢ ὅτι μουσικοί μουσικὸς γὰρ ὁ τέττιξ.
γηγενεῖς δέ διότι καὶ Ἐρεχθεύς ὁ οἰκιστὴς τῶν Ἀθηνῶν ἀπὸ τῆς γῆς ἐτέχθη.
Τεττίγων ἀνάμεστοι τοὺς τέττιγας παρέλαβεν Ἀριστοφάνης ἐπειδὴ οἱ παλαιοὶ κατὰ τὴν ἀναπλοκὴν τῶν τριχῶν χρυσῷ ἐχρῶντο τέττιγι τεκμήριον ὅτι αὐτόχθονές εἰσιν οἱ Ἀθηναῖοι ὡς καὶ οἱ τέττιγες.
Τετιημένος τετιμωρημένος.
καὶ Τετίησθον τετιμώρησθε.
Τετιημένα Θουκυδίδης ἐπώκελλον γὰρ τὰ πλοῖα τετιημένα χρημάτων.
Τέτλαθι ὑπόμεινον.
καὶ Τετληκώς ὑπομείνας.
Τέτορε διῆλθε.
Τετορήσω ἀντὶ τοῦ σαφηνιῶ ὅ ἐστι δηλώσω τορῶς γὰρ σαφῶς καὶ ἀκριβῶς.
ἐκ τοῦ παρακολουθοῦντος ἀντὶ τοῦ εἰ μὴ εἴπω.
Ἀριστοφάνης ὑπὸ τοῦ Διὸς ἀμαλδυνθήσομαι εἰ μὴ τετορήσω ταῦτα καὶ λακήσομαι.
Τετραβάμων τετράπους.
Τετράγωνος εὐσταθής ἑδραῖος.
Δαμάσκιος σεμνὸς δὲ ἦν καὶ εὐσχήμων τὰ πάντα καὶ τετράγωνος ἄνευ ψόγου τεταγμένος ὡς φάναι κατὰ τὸν Σιμωνίδην ὥστε μηδὲ τοὺς ἐπαναστάντας αὐτῷ συκοφάντας τούτους ἀρνεῖσθαι τὸ μὴ οὐ πάντῃ ἀξιάγαστον εἶναι τὸν ἄνθρωπον.
Τετραδεῖον τὸ ἐκ τεσσάρων συνεστῶς.
Τετράδιον δέ καὶ Τετράδυον.
Τετράδι γέγονας ἐπὶ τῶν ἄλλως πονούντων.
καὶ γὰρ τὸν Ἡρακλέα τετράδι γεννηθέντα Εὐρυσθεῖ ταλαιπωρῆσαι.
Φιλόχορος δὲ αὐτὴν καὶ ἐπὶ Ἑρμοῦ δύνασθαι λέγεσθαι.
διατεθεῖσθαι δὲ Ἡρακλεῖ τὴν ἡμέραν ἐν ταύτῃ εἰς θεοὺς μεταστάντι.
Τετραδισταί οἱ ἐπίπονον βίον διάγοντες.
ἀπὸ τοῦ Ἡρακλέους ὃς τετράδι γεννηθεὶς πολλοὺς πόνους ἔτλη.
Τετραέλικτος πολυέλικτος.
νόσφισεν ὠδίνων τετραέλικτος ὄφις.
Τετρακόσιοι οἱ τετρακόσιοι πρὸ ἑπτὰ ἐτῶν κατέστησαν τῶν λʹ τυράννων παρ' Ἀθηναίοις οἵτινες τέσσαρας μῆνας ἦρξαν τῆς πόλεως.
Τετρακόρυμβος ὁ δʹ ἄκρας ἔχων.
θάλλοι τετρακόρυμβος Ἀνάκρεον ἀμφί σε κισσός.
Τετρακτύς οἱ τέσσαρες ἤγουν ἡ τετράς.
ὅτι οἱ Πυθαγόρειοι πάντα ἀριθμὸν προσηγόρευον.
ὁ δὲ ἀριθμὸς συμπληροῦται τοῖς ιʹ ὁ δὲ δέκατος σύνθεσις τῶν δʹ.
καὶ διὰ τοῦτο τὸν ἀριθμὸν πάντα τετρακτὺν ἔλεγον.
οἱ αὐτοὶ ἐτίμων καὶ τὰ τέσσαρα διὰ τὰς τέσσαρας τῆς σελήνης μορφάς ἀρτίτοκος γάρ μηνοειδής ἀμφίκυρτος καὶ πανσέληνος.
Τετραλογία κατὰ τὴν τραγικὴν τετραλογίαν ἐξέδωκε Πλάτων τοὺς διαλόγους ἐκεῖνοι γὰρ τέτρασι δράμασιν ἠγωνίζοντο Διονυσίοις Ληναίοις Παναθηναίοις Χύτροις ὧν τὸ δʹ ἦν Σατυρικόν.
τὰ δὲ δʹ δράματα ἐκαλεῖτο τετραλογία.
εἰσὶ τοίνυν οἱ πάντες Πλάτωνι γνήσιοι διάλογοι ἓξ καὶ νʹ.
διπλαῖς δὲ χρῆται ταῖς ἐπιγραφαῖς καθ' ἕκαστον τῶν βιβλίων τῇ μὲν ἀπὸ τοῦ ὀνόματος τῇ δὲ ἀπὸ τοῦ πράγματος.
ταύτης τῆς τετραλογίας ἥτις ἐστὶ πρώτη ἡγεῖται Εὐθύφρων ἢ Περὶ ὁσίου ὁ διάλογός ἐστι πειραστικός.
δευτέρα Ἀπολογία Σωκράτους ἠθικός.
τρίτη Κρίτων ἢ Περὶ πρακτέου ἠθικός.
τετάρτη Φαίδων ἢ Περὶ ψυχῆς ἠθικός.
δευτέρα τετραλογία καὶ ἐφεξῆς ἐν τῷ βιβλίῳ Λαέρτου Διογένους περὶ βίων φιλοσόφων.
ὅτι τοῦ τετραμέτρου εὑρετὴς Ἀριστοφάνης ὁ ποιητής.
Τετραμαίνω οὕτως Ἀριστοφάνης ἐν Νεφέλαις οὕτως αὐτὰς τετραμαίνω καὶ πεφόβημαι.
ἀντὶ τοῦ τρέμω παραγώγως.
ἐπίτηδες δὲ ἐξέτεινε τὴν λέξιν τερατευόμενος.
Τετρανθέντα τρυπηθέντα.
ἰοδόκην καὶ τοῦτον 'π' ὄρτυγιν τετρανθέντα αὐλόν.
Τετραποδηδόν οὕτως ἐβάδιζον οἱ ἐν Λιβύῃ Σκιάποδες πλατύποδες ὄντες καὶ ἀνορθοῦντες τὸν ἕτερον τῶν ποδῶν καὶ κατασκιάζοντες τὸ λοιπὸν σῶμα εἰς ἀποφυγὴν τοῦ ἐν αὐτοῖς ὄντος καύματος.
Τετραποδητί ποσὶ καὶ χερσίν.
οἱ δὲ τετραποδητὶ τρόπον τινὰ προσπλεξάμενοι ἐβιάζοντο.
Τετραπτερυλλίδων τῶν ἀκρίδων.
παρὰ τὸ τέσσαρα ἔχειν πτερά.
Τετραρχία οἱ δʹ λόχοι ἄνδρες ξδʹ καὶ ὁ ἡγούμενος τετράρχης.
τεττάρων μερῶν ὄντων τῆς Θετταλίας ἕκαστον μέρος τετρὰς ἐκαλεῖτο.
ὄνομα δέ φησιν εἶναι ταῖς τετράσι Θετταλιῶτιν Πελασγιῶτιν Ἀστιεῶτιν.
καὶ Ἀριστοτέλης δὲ ἐν τῇ κοινῇ Θετταλῶν πολιτείᾳ ἐπὶ Ἀλεύα τοῦ Πύρρου διῃρῆσθαί φησιν εἰς τέτταρας μοίρας τὴν Θετταλίαν.
εἴη ἂν οὖν λέγων ὁ Δημοσθένης τὴν τετραρχίαν.
Τετράς τετράδος.
καί τέτρασι καιροῖς.
Τετρασκάλμου οἱ δὲ Ῥωμαῖοι δόγμα ἔγραψαν ὅπως οἱ Κρῆτες πάντα τὰ πλοῖα ἕως τετρασκάλμου ἀναπέμψωσιν εἰς Ῥώμην.
Τετραστατήρου Ἀριστοφάνης Εὐαίων ὁ δεξιώτατος γυμνός.
κἄπειτ' ἔλεξε δημοτικωτάτους λόγους ὁρᾶτε μέν με δεόμενον σωτηρίας τετραστατήρου ἀλλ' ὅμως ἐρῶ ἢν παρέχωσι τοῖς δεομένοις οἱ κναφεῖς χλαίνας ἐπειδὰν ἥλιος τραπῇ πλευρῖτις ἂν ὑμῶν οὐδέν' ἂν λάβοι ποτέ.
οὗτος πένης ἦν ὁ Εὐαίων.
ἔστι δὲ ὄνομα κύριον.
ὅσοις δὲ κλίνη μή ἐστι μηδὲ στρώματα ἰέναι καθευδήσοντας ἐς τοὺς ἀπονενεμημένους ἐς τῶν σκυλοδεψῶν.
ἢν δ' ἀποκλίνῃ τῇ θύρᾳ χειμῶνος ὄντος τρεῖς σισύρας ὀφειλέτω καί τοὺς ἀλφιταμοιβοὺς τρεῖς χοίνικας δεῖπνον παρέχειν.
Τετραφαλαγγαρχία αἱ δύο διφαλαγγίαι ἄνδρες ͵Ϛτπδʹ τοῦτο γὰρ ἡ τελεία καὶ εὔχρηστος φάλαγξ.
Τετραφάληρον τέσσαρας φάλους ἔχον.
Τέτραχα ἐπίρρημα ἀντὶ τοῦ τετραχῶς.
ὡς πένταχα κοσμηθέντες.
Τετρήνας τρυπήσας.
Τετρηχυῖα τραχυνομένη.
καὶ Τετρήχει ἐτραχύνετο.
Τετρίγει ἔτριζεν ἢ ποιὸν ἦχον ἀπετέλεσε.
καὶ Τετριγυῖα τρίζουσα.
Τετρώβολον τουτέστι πολυτίμητον.
οὕτω δὲ λέγουσι τὸ τετρωβολιαῖον τουτέστι τετρωβόλου πωλούμενον.
Τετρωμένον βεβλημένον.
Τέτρωρον τέθριππον ἤγουν τετράϊππον.
Τετρυμένον καταπεπονημένον.
αὔλακι καὶ γήρᾳ τετρυμένον ἐργατίνην βοῦν Ἄλκων οὐ φονίην ἤγαγε πρὸς κοπίδα αἰδεσθεὶς ἔργων.
Τετρυπημένη ψῆφοί εἰσι χαλκαῖ αὐλίσκον ἔχουσαι ἐν τῷ μέσῳ αἱ μὲν ἡμίσειαι τετρυπημέναι αἱ δὲ ἡμίσειαι πλήρεις.
οἱ δὲ λαχόντες ἐπὶ τὰς ψήφους ἐπειδὰν εἰρημένοι ὦσιν οἱ λόγοι παραδιδόασιν ἑκάστῳ τῶν δικαστῶν δύο ψήφους τετρυπημένην καὶ πλήρη φανερὰς ὁρᾶν τοῖς ἀντιδίκοις ἵνα μήτε πλήρης μήτε ταύτῃ τετρυπημένας λαμβάνωσι.
Τετρύσθαι καταπεπονῆσθαι.
Ἀππιανός ὁ δὲ Φίλιππος τοὺς ἐπιπλέοντας διέφθειρεν ἵνα μὴ Ῥωμαίοις λέγοιεν τὰ Μακεδόνων ἐκτετρύσθαι.
καὶ Τέτρυσαι καταπεπόνησαι.
ἤδη γὰρ χαλκός τε γέρων αὐτή τε τέτρυσαι.
Τετύκοντο παρεσκευάζοντο.
Τέτυκται κατεσκεύασται.
Τετύφωμαι ἐπήρθην.
καὶ Τετυφωμένος.
καὶ Τετυφῶσθαι μεμηνέναι.
Τετύφωμαι ἀντὶ τοῦ ἐμβεβρόντημαι ἔξω τῶν φρενῶν γέγονα ἤτοι ἀπὸ τῆς βροντῆς ἢ ἀπὸ τῶν ἐπὶ τὸν Τυφῶνα καταφερομένων σκηπτῶν ἢ ἀπὸ τῶν τυφωνικῶν καλουμένων πνευμάτων ἃ δὴ καὶ αὐτὰ ἐξίστησιν ἀθρόως καταρραγέντα.
καὶ γὰρ Ἀλκαῖός φησι πάμπαν δ' ἐτύφως' ἐκ δ' ἐλέγετο φρένας.
Τευθήν ὁ κατάσκοπος.
Τευθίδες σηπίαι.
καὶ Τευθίς ἰχθύδιον εὐτελές.
καί φησιν Ἀριστοφάνης περὶ Ἀντιμάχου Ἀντίμαχον τὸν Ψεκάδος ὡς μὲν ἁπλῷ λόγῳ κακῶς ἀπολέσειεν ὁ Ζεύς ὅς γ' ἐμὲ τὸν τλήμονα ἄδειπνον ἀπέλυσεν ὃν ἔτ' ἴδοιμι τευθίδος δεόμενον ἡ δ' ὠπτημένη σίζουσα πάραλος ἐπὶ τραπέζης κειμένη ὀκέλλει κᾆτα μέλλοντος λαβεῖν αὐτοῦ κύων ἁρπάσας φάγοι.
τοῦτο μὲν αὐτῷ κακὸν ἕν.
Τευθρανία ὄνομα τόπου.
Τεῦκρος ὁ Κυζικηνός ὁ γράψας Περὶ χρυσοφόρου γῆς Περὶ τοῦ Βυζαντίου Μιθριδατικῶν πράξεων βιβλία εʹ Περὶ Τύρου εʹ Ἀραβικῶν εʹ Ἰουδαϊκὴν ἱστορίαν ἐν βιβλίοις Ϛʹ Ἐφήβων τῶν ἐν Κυζίκῳ ἄσκησιν γʹ καὶ λοιπά.
Τευκτῆρι ποιητῇ κατασκευαστῇ.
Τευκτόν χειροποίητον.
Τευμησία περὶ τῆς Τευμησίας ἀλώπεκος οἱ τὰ Θηβαϊκὰ γεγραφότες ἱκανῶς ἱστορήκασι καθάπερ Ἀριστόδημος ἐπιπεμφθῆναι μὲν γὰρ ὑπὸ θεῶν τὸ θηρίον τοῦτο τοῖς Καδμείοις διότι τῆς βασιλείας ἐξέκλειον τοὺς ἀπὸ Κάδμου γεγονότας.
Κέφαλον δέ φασι τὸν Δηϊόνος Ἀθηναῖον ὄντα καὶ κύνα κεκτημένον ὃν οὐδὲν διέφευγε τῶν θηρίων  διώκειν τὴν ἀλώπεκα μετὰ τοῦ κυνός καταλαμβανομένους δὲ περὶ τὸν Τευμησὸν λίθους γενέσθαι τόν τε κύνα καὶ τὴν ἀλώπεκα.
εἰλήφασι δ' οὗτοι τὸν μῦθον ἐκ τοῦ Ἐπικοῦ κύκλου.
Τεύξομαι γενικῇ.
Τευτάζειν πραγματεύεσθαι ἢ σκευωρεῖσθαι ἢ στραγεύεσθαι καὶ πολὺ διατρίβειν ἐν τῷ αὐτῷ.
Λυκόφρων οὕτω καὶ Δίδυμος προσθείς ὅτι ἐνίοτε σημαίνει καὶ τὸ φροντίζειν.
Ἡρακλέων δὲ καταμεμψάμενος Λυκόφρονά φησιν εἶναι τὸ ἐπιστρεφῶς τι πράττειν.
καὶ Ἀρτεμίδωρος τὸ φροντίζειν.
Φρύνιχος Μύσταις μάστιγα δ' ἐν χερσὶν ἔχων τευτάσθαι.
Πλάτων Ξάνταις ἦν δὴ θόρυβος τευταζόντων.
ἀντὶ τοῦ πραγματευομένων ἢ διατριβόντων.
καὶ ἐν Τιμαίῳ τῷ μὲν οὖν περὶ τὰς ἐπιθυμίας ἢ φιλονεικίας τετακότι.
οἷον διατετριφότι.
γράφεται καὶ τευτακότι.
Τηλεκλείδης πάντες δὲ τευτάζουσιν οἱ διάκονοι.
ἀντὶ τοῦ πραγματεύονται σκευωροῦνται.
Φερεκράτης ὁ δὲ παῖδα καλεῖ καὶ τευτάζει τούτῳ δεῖπνον παραθεῖναι.
σημαίνει καὶ τὸ σπουδάζειν Πολιτείας ζʹ καὶ τὸ ἡσυχάζειν.
καὶ Τευτάζων τὸ αὐτὸ ἀεὶ λέγων καὶ φλυαρῶν.
τουτέστι τὸ αὐτὸ καὶ αὐτὸ λέγειν.
Τεύχεα ὅπλα σκεύη.
εὑρίσκουσι δὲ ἀμφορέας καὶ ἄλλα τεύχη κεραμαῖα κρεῶν μεστὰ τεταριχευμένων.
Τεύχοντες κατασκευάζοντες.
Τεῦχος ἀγγεῖον.
Τεύχω τὸ κατασκευάζω γενικῇ.
αἰτιατικῇ δέ.
ἔνθα δέ τοι κλυτὰ δώματα τετεύχαται βένθεσι λίμνης.
Τέφρα ἡ κόνις.
Τέφρα εἶδος τέττιγος.
καὶ γὰρ τέφρα καὶ μέμβραξ καὶ ἄλλος δακέττας καὶ κέρκωψ ἕτερος.
καὶ ἀχέταν τινὰ λέγουσι καὶ ἀκανθίαν ἕτερον ἀκοῇ παρεδεξάμην ταῦτα ἀκούσας.
ὅτῳ δὲ καὶ πλείω τῶν προειρημένων εἰς γνῶσιν ἀφίκετο λεγέτω ἐκεῖνος.
ἀχέτας καὶ ἀκανθίας οὐκ εἴδη τεττίγων.
ἀλλ' ἐπίθετα τέττιγος.
ἀπὸ τοῦ ἠχεῖν ἐν ἀκάνθαις.
Τεφρώσας ἐμπρήσας σποδώσας.
καὶ παροιμία Μὴ τὴν τέφραν φεύγων εἰς ἀνθρακιὰν πέσῃς.
Τεχνάζειν τὸ πανούργως τι διαπράττεσθαι.
τὸ πρᾶγμα κομψὸν καὶ σφόδρ' ἐκ τοῦ σοῦ τρόπου τοῦ γὰρ τεχνάζειν ἡμέτερος ὁ πυραμοῦς.
εἶδος πλακοῦντος ὁ πυραμοῦς οὗτος δὲ ἐτίθετο τοῖς διαπαννυχίζουσιν ἔπαθλον καὶ ὁ ἐγρηγορὼς ἕως πρωΐας ὡς νικῶν αὐτὸν ἐλάμβανε.
μεταφορικῶς οὖν αὐτῷ ἐχρήσατο ὡς νικῶντος αὐτοῦ πανουργίᾳ πάντας.
Τεχνάσμασι δόλοις πανουργίαις.
τὰς συμφορὰς γὰρ οὐχὶ τοῖς τεχνάσμασι φέρειν δίκαιον ἀλλὰ τοῖς παθήμασι.
καὶ μὴν σύ γ' ὦ καταπῦγον εὐρύπρωκτος εἶ οὐ τοῖς λόγοισιν ἀλλὰ τοῖς παθήμασιν.
Τέχνη ὁ δόλος.
ὅθεν καὶ ἀτεχνῶς ἀντὶ τοῦ ἀληθῶς καὶ ἄνευ δόλου.
Τεχνηθέντος δημιουργηθέντος.
Τέχνην πεποίηται ἀντὶ τοῦ εἰς ἔργον καὶ τέχνην αὐτῷ προκεχώρηκε.
Τεχνητὸν γύναιον δυσγενές.
Τεχνίτης ὁ ἐπιστήμων.
θηλυκῶς δὲ Τεχνῖτις διὰ τοῦ ι.
καὶ τὸ πληθυντικὸν οἱ τεχνῖται.
Τεχνύδριον Τεχνύδρια λέγεται ὑποκοριστικῶς ὥσπερ λογύδρια.
Τζορολλός πόλις Θρᾳκική ἡ παρὰ πολλοῖς Τζουρουλλὸς λεγομένη.
Τεικτούς χρηστούς.
καὶ Τεινῳδάω τεινῳδῶ ῥῆμα.
ἀπὸ τοῦ τείνειν τὴν ᾠδήν.
Τείρεα τὰ ἄστρα.
Τειρεσίας ὄνομα κύριον.
Τείρει καταπονεῖ.
μυρία τοι Πτολεμαῖε πατὴρ ἔπι μυρία μήτηρ τειρομένη θαλεροὺς ᾐκίσατο πλοκάμους.
Τειριεύς ὄνομα κύριον.
Τείρωνος ὄνομα κύριον.
Τειχήρεις τετειχισμένους.
τειχήρης οὖν γενόμενος τοὺς πολιορκοῦντας ἀπὸ τῶν περιβόλων ἠμύνετο.
ἀντὶ τοῦ εἴσω τειχῶν.
Τειχίζω δοτικῇ.
Τειχιόεις ὁ τετειχισμένος.
Τειχῶν καὶ πόλεως διαστολὴν ἐποιήσατο Θουκυδίδης καὶ ἔοικε κυριωτέραν τῆς πόλεως τὴν λέξιν ἐπὶ τῶν οἰκιῶν λαμβάνειν.
Τεῖχος μακρόν ὅτι Ἀναστάσιος ὁ βασιλεὺς κτίζει τὸ μακρὸν τεῖχος πρὸ ἑξήκοντα μιλίων τῆς πόλεως διατείνας ἐκ τῆς κατὰ ἄρκτον θαλάσσης εἰς μεσημβρίαν μῆκος μὲν μιλίων νʹ εὖρος δὲ ποδῶν κʹ.
λύσις ὀνείρου τείχει καθεσθεὶς εὐτυχὴς πέλειν δόκει.
Τῇ ταύτῃ ἢ δέξαι.
Κύκλωψ τῇ πίε οἶνον καὶ πάλιν τῇ νῦν τοῦτον ἱμάντα.
ἐχρήσατο δὲ καὶ τῷ πληθυντικῷ ὁ Σώφρων εἰπών τῇτέ τοι κορῶναί εἰσιν.
ἔστι δὲ καὶ τοπικὸν ἐπίρρημα τῇδε πᾶς ἕπου.
καὶ ἔστιν ἐν ἴσῳ τῷ ἐνταῦθα.
καὶ Ὅμηρος τῇ ἴμεν ᾗ κεν δὴ σύ κελαινεφές ἡγεμονεύῃς.
Τήβεννα πόλις.
Τήβεννος στολὴ Ῥωμαϊκή.
Ταραντῖνοι δὲ Ποστουμίου τὴν τήβεννον λύμασιν ἀνθρώπων ἐμόλυναν.
Τήβεννος Ῥωμαϊκὴ ἐσθής ἀπὸ Τηβέννου Ἀρκάδος ὃς πρῶτος ταύτην τὴν χλανίδα περιεβάλετο εἰσπλεύσας γὰρ κατὰ τὸν Ἰόνιον κόλπον καὶ ὑποδεχθεὶς ὑπὸ τῶν ταύτῃ κατοικούντων.
ἀφ' οὗ μαθόντες οἱ ἐγχώριοι τὸν αὐτὸν ἐνεσκευάζοντο τρόπον καὶ ἐκάλουν τὴν ἐσθῆτα τηβέννειον ἐπώνυμον τοῦ εὑρόντος.
ὕστερον δὲ παραφθαρὲν τὸ ὄνομα τήβεννος ἐκλήθη.
Τῇδε ταῦτα ἢ ἐνταῦθα ἢ ὧδε ἢ ἐνθάδε.
Τῇδ' ἔνι ἐν ταύτῃ δέ ἐστιν.
Τηθαλλαδούς γυναικοτρόφους ὑπὸ τήθῃ τεθραμμένους.
Τήθεα ὄστρεα.
ἰστέον ὅτι καὶ τούτοις ἐχρῶντο οἱ παλαιοί καίτοι τῆς τούτων ἐδωδῆς οὐ πολὺ ἐχούσης τὸ ἡδὺ καὶ ὠφέλιμον.
Τηθέλας τοὺς μαμμοθρέπτους.
Τήθη μάμμη.
ἡ πατρὸς ἢ μητρὸς μήτηρ.
ἡ κλητικὴ τήθα.
Τηθὶς δὲ θεία.
Ἀριστοφάνης ἀλλ' ὦ τηθῶν ἀνδρειοτάτη καὶ μητριδίων ἀκαλήφων χωρεῖτ' ὀργῇ μὴ τέγγεσθ' ἔτι γὰρ νῦν οὔρια θεῖτε.
τήθας ἐκάλουν τὰς μάμμας.
καὶ τηθίδας τὰς θείας τὰς πατρὸς ἀδελφὰς ἢ μητρός.
τήθας δὲ καὶ τὰς τροφούς.
εἰσὶ δὲ καὶ ὄστρεα θαλάσσια.
Ὅμηρος πολλοὺς ἂν κορέσειεν ἀνὴρ ὅδε τήθεα διφῶν.
ἀκαλήφας δὲ λέγουσιν οἱ μὲν καὶ τὰς θαλασσίας λέγουσι δὲ καὶ τὰς κνίδας Ἀττικοί.
καὶ κνίδη μὲν ἐς ὅσον ἂν ἁπαλή ἐστι ἐπὰν δὲ σχῇ τὰς μητέρας τουτέστι τὰς τοῦ σπέρματος σφαίρας ἀκαλήφη λέγεται.
ἀκαλήφας οὖν τὰς γραίας ἐκάλεσεν ἐπειδὴ στερραὶ ἦσαν καὶ γενναῖαι.
καὶ γὰρ τὸ φυτάριον δάκνει.
ἐπεὶ οὖν εἶπε τηθῶν εἶπε μητριδίων τουτέστι τῶν ἐχουσῶν τὸ σπέρμα τῆς βοτάνης τῆς ἀκαλήφης δάκνουσι δὲ αὗται τοιαῦται δὲ καὶ αἱ γραῖαι.
μητριδίας δὲ ἐκάλεσε τὰς ἐχούσας τὸ σπέρμα.
Τηθίς θεία.
πατρὸς καὶ ἡ μητρὸς ἀδελφή.
Τηθύς ἡ θάλασσα.
οὐδὲ σύ γ' ἀφρηστά Νηρηΐδας ὡς πρίν ἀείρων νώτοις πορθμεύσεις Τηθύος εἰς πέρατα.
Τηθύς ἡ γῆ.
παρὰ τὸ τιθήνη εἶναι καὶ τροφός.
Ὅμηρος Ὠκεανόν τε θεῶν γένεσιν καὶ μητέρα Τηθύν.
τουτέστιν ὑγρὰν οὐσίαν καὶ ξηράν.
Τηκεδόνι τῇ φθίσει.
καὶ νοσεῖν καὶ νόσῳ μακρᾷ καὶ τηκεδὼν αὐτὴν διεδέξατο καὶ ὅσα ἐτόλμησε βοῶν καὶ λέγων καὶ ὡς ἐστὶν ἀνθρώπων ἀσεβεστάτων ἐκτραγῳδῶν καὶ εὐχόμενος τὴν ἐπίρρητόν τε καὶ κατάρατον ψυχὴν ἀπορρῆξαι.
Τήκω αἰτιατικῇ.
τὸ ἐνεστώς.
καὶ Τῆξαι.
Τηκτά οἷον κηρὸς καὶ πίττα.
τηκτά τε ὅσα καὶ χυτὰ ἐς πολεμίους σὺν πυρὶ ἐξ ὑπερδεξίων ἐβάλλετο τά τε ἄλλα καὶ τὴν σιδηρῖτιν γῆν ἣν πυρὶ πολλῷ διαφανῆ ἐργασάμενοι κατὰ τῶν ὑπιόντων τὸ τεῖχος ἔχειν ἔμελλον.
Τηλαυγές λίαν λαμπρόν.
πόρρωθεν φαῖνον.
Τηλαύγης κλίνεται εἰς ους.
Σάμιος Πυθαγόρου τοῦ πάνυ υἱὸς καὶ μαθητής φιλόσοφος διδάσκαλος Ἐμπεδοκλέους.
ἔγραψε περὶ τῆς τετρακτύος βιβλία δʹ.
Τηλαύγημα ἀρχὴ λέπρας ἐν τῇ τοῦ σώματος ἐπιφανείᾳ.
Τῆλε καὶ Τηλοῦ πόρρω.
Τηλεβόας ἐθνικόν.
Τηλέγονος ὄνομα κύριον.
ὃς πρῶτος ἐφεῦρε τὴν οἰωνιστικήν ὅτι οἷον εἰ ἐν τῇ στέγῃ ἐφάνη γαλῆ ἢ καὶ ὄφις τόδε σημαίνει.
Τηλεδαπός μακρὰν ἀφεστηκώς.
Τηλεθάοντα πάνυ λάμποντα.
Τηλεκλείδης Ἀθηναῖος κωμικός.
τῶν δραμάτων αὐτοῦ ἐστιν Ἀμφικτύονες καὶ Πρυτάνεις καὶ Στερροί ὡς Ἀθήναιος λέγει ἐν τοῖς Δειπνοσοφισταῖς.
Τηλεκλειτοί ἄγαν ἔνδοξοι.
Τηλέπορον Ἀριστοφάνης τηλέπορόν τι βόημα.
οἷον ὀρθόν τι καὶ ὑψηλόν.
ἔστι δὲ ἀρχὴ ᾄσματος ὥσπερ τό περσέπολιν Ἀθάναν.
Τηλεσκόπῳ ὄμματι τῷ πάντα ἐφορῶντι.
Τηλεφάνης αὐλητής.
Τηλεφανὴς δὲ μακρόθεν φαινομένη.
Τηλεφανεῖς ἀφ' ὧν ἔστιν ἰδεῖν τὰ πόρρω τοῖς γὰρ εἰς ὕψος οὖσι καὶ τὰ μακρὰ καταφανῆ γίνεται.
Τήλεφος ἐκ πηριδίου οὗτος πένης ἦν.
Ἀριστοφάνης καίτοι πρότερόν γ' ἐπτώχευες Τήλεφος εἶναι φάσκων ἐκ πηριδίου.
καὶ Τηλέφειον τραῦμα.
Τήλεφος Περγαμηνός γραμματικός.
Τηλία σανίς ἡ λεγομένη κάρδοπος σηλία τις οὖσα ὥσπερ τὸ σήμερον τήμερον.
καὶ δὴ καὶ ἰδίως ἐκαλεῖτο τηλία περίφραγμα σανίδων ἐν τῇ ἀγορᾷ ἐν ᾧ ἄλφιτα ἐπιπράσκοντο.
καὶ οἱ ὀρτυγοτρόφοι τοὺς ὄρτυγας συνέβαλλον ἐν τούτῳ.
ἄλλως σανὶς πλατεῖα ἐφ' ἧς ἀλφιτοποιοῦσι τινὲς δὲ τηλίαν ξύλον φασὶ πλατύ εἰς ὃ τιθέασιν οἱ ἀρτοκόποι τοὺς ἄρτους ἐπὶ τῷ ξηραίνεσθαι.
ἄλλοι δὲ τηλίαν τῆς καπνοδόχης τὸ πῶμα ὅ ἐστι περιφερές.
φησὶν οὖν ὅτι διὰ δακτυλίου ἑλκυσθείης ἐὰν ᾖ ὁ δακτύλιος τηλία.
τοῦτο δὲ ὡς παχείας οὔσης καὶ μὴ δυναμένης διὰ δακτυλίου ἑλκυσθῆναι ἀλλὰ τηλίας.
ἢ τηλία μέν ἐστιν ἡ ἀτρύπητος σανίς.
ἐὰν δὲ τρυπηθείη ἁψὶς γίνεται.
Τηλία πῆγμα τετράγωνον ἐφ' οὗ ἤτοι τὰ ἄλφιτα πιπράσκεται ἢ ἀλεκτρυόνες συμβάλλονται.
καὶ περιφέρεια τοῦ κοσκίνου.
Ἀριστοφάνης διὰ δακτυλίου μὲν οὖν ἐμέ γ' ἂν διελκύσαις.
ἐπὶ τῶν πάνυ λεπτῶν ὁ δὲ ἀντείρηκεν εἰ τυγχάνοι δακτύλιος ὢν τηλία.
Τῆλις εἶδος ὀσπρίου ἥτις ἑφθὴ ἐπιχεομένη ὄλισθον ἐμποιεῖ τοῖς ποσὶ τῶν ἀνθρώπων ἐπισφαλῆ ὅπερ Ἰώσηπος πρὸς τὴν πολιορκίαν ἐμηχανήσατο.
Τηλόθι καὶ τηλόσε πόρρω μακράν.
Τηλοπέτευς τῆς πόρρω πετομένης.
ἐν Ἐπιγράμμασι ἀμβροσίων ἔαρος κηρῶν μέλι πολλὸν ἀμέλξας δῶρον ἀποιμάντου τηλοπέτευς ἀγέλης.
Τηλωπός ἔκδημος.
Σοφοκλῆς κεἰ τὰ νῦν τηλωπὸς οἰχνεῖ δυσμενῶν θήραν ἔχων.
Τηλυγέτης μονογενής.
καὶ τηλύγετον μονογενῆ.
Ὅμηρος ὅς μοι τηλύγετος τρέφεται.
ὁ προήκουσι τοῖς γονεῦσι γεννώμενος μεθ' ὃν οὐκέτι γεννήσεται λέγεται τηλύγετος.
καταχρᾶται δὲ ἐνίοτε καὶ ἐπὶ τοῦ ἀγαπητοῦ διὰ τὸ τοὺς ὀψίμους γεννηθέντας ἀγαπᾶσθαι.
τηλύγετος οὖν ὁ τηλοῦ τῆς γονίας.
Τημελές ἐπιμελές.
καὶ Τημελής ἐπιμελής σπουδαῖος.
Τημελήσαντες θλίψαντες.
Τημελῆσαι ἐπιμελῆσαι φροντίσαι.
Τημελούμενον ἐπιμελούμενον φιλοκαλούμενον.
Τῇ μέν ὅπου μέν.
ἢ ἐν μέρει.
Τήμενος ὄνομα κύριον.
Τήμερος ὁ σημερινός.
καὶ ἔστι τεταγμένον ἐπὶ σώματος.
τὸ δὲ τήμερον ἐπὶ χρόνου λέγεται.
καὶ ἐν Εἰρήνῃ ἰὼ Λακεδαίμων τί ἄρα ποιήσει τήμερα ἀντὶ τοῦ σημερινή.
Τημοῦχος οὕτω καλοῦσι τοὺς ἄρχοντας Μεσσήνης.
τοῦ γε μὴν τημούχου καθῆραι πᾶσαν τὴν πόλιν οἷα δὴ λυμάτων τινῶν καὶ καθαρμάτων ἀπηλλαγμένην.
Τήνα ἐκεῖνα.
Θεόκριτος ἁδύ τι τὸ ψιθύρισμα καὶ ἁ πίτυς αἰπόλε τήνα.
Τὴν Ἀκεσαίου σελήνην παροιμία.
λέγεται δὲ ἐπὶ τῶν διαμενόντων καὶ βραδυνόντων.
ἦν δὲ Νείλεω κυβερνήτης ὁ Ἀκεσαῖος.
Τηνάλλως μάτην.
καὶ οὐ τηνάλλως μετὰ τῆς ἀποφάσεως λέγεται.
ὁ δὲ Φιλήμων Νυκτί τὸ κανοῦν δὲ ὁ παῖς περίεισι τηνάλλως ἔχων.
ἔστι καὶ παρὰ τοῖς περὶ Δημοσθένην καὶ ἐν Θεαιτήτῳ Πλάτωνος.
ὡς δὲ λόγους τηνάλλως ταῦτα ἤκουσαν ὄντα χωροῦσιν ἐς σύμβασιν πρὸς Ζήνωνα πάλιν.
Τὴν αὐτὴν ταύτην ἀναχορεύσομεν ὄρχησιν ἀντὶ τοῦ ἐπὶ τὴν αὐτὴν πρᾶξιν ἐπανέλθωμεν.
τοῦτο εἴρηκε Μάρσος πρὸς Ζήνωνα τὸν βασιλέα.
τὴν αὐτὴν ταύτην καὶ δεύτερον ἀναχορεύσομεν ὄρχησιν.
Τὴν γῆν ὅταν νομίσωσι τὴν τῶν πολεμίων εἶναι σφετέραν τὴν δὲ σφετέραν τῶν πολεμίων πόρον δὲ τὰς ναῦς ἀπορίαν δὲ τὸν πόρον εἴρηται τοῦτο κατὰ τὴν Περικλέους γνώμην ὃς ἐκέλευσεν Ἀθηναίοις ἐμβαλλόντων μὲν Λακεδαιμονίων ἐς τὴν Ἀττικήν μὴ ἐπεξιέναι ἀλλ' ἔσω τείχους μένειν αὐτοὺς δὲ διὰ τῶν πλοίων ἐπιέναι τῇ Λακωνικῇ.
τὸν οὖν κατὰ γῆν πόρον ἀπορίαν ἡγεῖσθαι τὸ δὲ διὰ θαλάσσης τοῦτο ἡγεῖσθαι πόρον.
ἢ οὕτως ἕνα πόρον ἡγεῖσθαι χρημάτων τὸ ναῦς ὡς πλείστας ἔχειν.
τὸν δὲ ἄλλον πόρον ὃς ἂν ἔξω τούτου γένηται τοῦτον ἀπορίαν νομίζειν οἷον τὰ θεωρητικὰ καὶ τὰ δικαστικά.
συμβουλεύει οὖν πᾶσαν τὴν ἐν τούτοις γινομένην δαπάνην ταῖς ναυσὶν ἀφορίσαι.
Τὴν γλαῦκα τωθάζουσι.
τήνδε ἀντὶ τοῦ ταύτην.
Τὴν Δωριστὶ μόνην ἁρμονίαν ἁρμόττεσθαι τὴν λύραν ἄλλην δ' οὐκ ἐθέλω τουτέστι τὴν δωροδοκιστί.
Τήνελλα μίμημα φωνῆς κρούματος αὐλοῦ ποιᾶς.
Ἀρχίλοχος τήνελλα καλλίνικε χαῖρε ἄναξ Ἡράκλεις αὐτός τε καὶ Ἰόλαος αἰχμητὰ δύω.
Ἀριστοφάνης ἀλλ' ἐὰν νικήσῃς τῇ βοῇ τήνελλος εἶ.
ἀντὶ τοῦ νικηφόρος.
τήνελλα δὲ κρουμάτιον ἐπινίκιον.
ἢ τήνελλος ἁρμονία λύρας.
ἐὰν τοίνυν ὑπερακοντίσῃς αὐτοὺς τῇ βοῇ μουσικώτατος εἶ ἢν δ' ἀναιδείᾳ παρέλθῃς ἡμέτερος ὁ πυραμοῦς.
ὁ δὲ πυραμοῦς εἶδος πλακοῦντος ἐκ μέλιτος ἑφθοῦ καὶ τυρῶν πεφρυγμένων ὡς σησαμοῦς ὁ διὰ σησάμης.
ταῦτα δὲ ἐτίθεσαν ἆθλα τοῖς διαγρυπνηταῖς εἰώθασι γὰρ ἐν τοῖς συμποσίοις ἁμιλλᾶσθαι περὶ ἀγρυπνίας καὶ ὁ διαγρυπνήσας μέχρι τῆς ἕω νικήσας ἐλάμβανε τὸν πυραμοῦντα.
ὁ δὲ νοῦς ὅτι μὴ νικηθῇς ὑπ' αὐτοῦ τῇ βοῇ περιγένῃ δὲ ταῖς περιεργίαις καὶ ἀναισχυντίαις οὐδὲν ἧττον ἡμέτερον τὸ τερμάτιον τουτέστιν ἡ νίκη.
Τὴν ἐμὴν κάμνειν νόσον παροιμία.
ὡς ἡ τοιαύτη ταυτὸν ἕλκομεν ζυγόν.
Τὴν θύραν ἔχων τετρημένην ὥσπερ αἱ ποῖμναι ἐπὶ τοῦ ἀπανθρώπου καὶ ἀπροσπελάστου.
Τηνικαῦτα τότε.
Τὴν κατὰ σαυτὸν ἔλα ἀπὸ χρησμοῦ τινος ἐλέχθη.
τουτέστιν οἷος εἶ τοιοῦτος καὶ φαίνου καὶ μείζοσι μὴ συμπαρεκτείνου.
τοῦτο οἱ μὲν Πυθικὸν εἶναί φασιν ἀπόφθεγμα οἱ δὲ Σόλωνος ἔνιοι δὲ αὐτὸ Χίλωνα εἰπεῖν συμβουλευομένῳ τινί εἰ πλούσιον ἕλοιτο γάμον.
Τὴν λεοντῆν ἐνδύου ἴσον τῷ γενναΐζου.
Τῆνος μία Κυκλάδων νήσων.
Τὴν ταχίστην ἐπίρρημα ἀντὶ τοῦ ταχέως.
ὁ δὲ φιλοτίμως εἶχε πρὸς τὴν ταχίστην κρῖναι τὰ ὅλα.
Τὴν τράπεζαν οἴσομαι Ἀριστοφάνης.
τουτέστιν ἐμαυτῷ ὑπηρετήσω καὶ οὐ χρεία παιδός.
Τὴν τρύγα συνεκπιεῖν.
Τὴν χεῖρα προσφέροντα τὸν θεὸν καλεῖν βοηλάτης ἐκ κώμης ἅμαξαν ἄγων καὶ ταύτης ἐμπεσούσης εἰς φάραγγα κοιλώδη δέον βοηθεῖν ἀργὸς ἵστατο τῷ Ἡρακλεῖ προσευχόμενος ἐκεῖνον γὰρ ἐκ πάντων τῶν θεῶν ἀσπαζόμενος ἐτίμα.
ὁ δὲ θεὸς ἐπιστὰς εἶπε τῶν τροχῶν ἅπτου καὶ τοὺς βόας νύττε καὶ τότε τὸν θεὸν εὔχου ὅταν καὐτός τι ποιῇς μὴ μέντοι γε μάτην εὔχου.
ἐκ τούτου εἰς παροιμίαν εἰσήχθη.
Τηξιμελεῖ φθοροποιῷ.
τηξιμελεῖ νούσῳ κεκολουμένος ἔδραμε θυμῷ ἐς προτέρην ἔργων ἄρσενα μαρτυρίην.
Τήραιος ὄνομα κύριον.
ὁ Μῆδος.
Τηρεύς ὁ τηρῶν.
Τηριβάζης ὄνομα κύριον.
Ξενοφῶν Τηρίβαζος.
ὁ δὲ Τηρίβαζος φίλος ἦν τῷ βασιλεῖ καί ὁπότε παρείη οὐδεὶς ἄλλος τὸν βασιλέα ἐπὶ τὸν ἵππον ἀνέβαλλεν.
ἀντὶ τοῦ ἀνεβίβαζεν.
Τηριδάτης ὄνομα κύριον.
Τηρῶ αἰτιατικῇ.
Τήρωνες οἱ ἀρτιμαθεῖς τὰ πολέμια καὶ οὔπω ἐγγεγυμνασμένοι τοῖς κινδύνοις τήρωνες καλοῦνται παρὰ Ῥωμαίοις.
Τῆς ἀντὶ τοῦ ταύτης.
οὐκ ἔστι δὲ ἄρθρον.
Ὅμηρος μήποτε τῆς εὐνῆς ἐπιβήμεναι.
ἀντὶ τοῦ ταύτης.
καὶ ἐν Ὀδυσσείᾳ εἵνεκα τῆς ἀρετῆς.
ἀντὶ τοῦ ταύτης.
Τῆς Μεγαρέων ἄξιοι μερίδος ἀντὶ τοῦ ἄτιμοι.
Τῆς μητρὸς ὡς αἲξ καλεῖται οἱ γὰρ ἔριφοι ἐν τοῖς αἰπολίοις ἀπὸ τῶν μητέρων γνωρίζονται ἀπὸ πατέρων γὰρ ἀδύνατον.
Τῆς μυρίας ὄντα τηλικουτονί ἐπὶ τῶν παραλόγως τι λεγόντων ἐνηλίκων ὄντων.
οἷον τελείαν ἐχόντων τὴν ἡλικίαν καὶ πάντα εἰδέναι ὀφειλόντων.
Τῆς σαρκὸς πρόνοιαν μὴ ποιεῖσθε εἰς ἐπιθυμίας ζήτει ἐν τῷ ὑπωπιάζω.
Τητᾶσθαι στερίσκεσθαι.
Σοφοκλῆς τοιαῦτ' ἀκούσας κἀξονειδισθεὶς κακὰ πλέω πρὸς οἴκους τῶν ἐμῶν τητώμενος πρὸς τοῦ κακίστου κἀκ κακῶν Ὀδυσσέως.
καὶ αὖθις οὗ τητώμεναι τολοιπὸν ἤδη τοῦ βίου διάξετε.
Τῆτες καὶ Τῆτα τούτῳ τῷ ἔτει ἐπ' ἔτος.
ἐγελᾶτ' ἀνθ' ὧν Ὑπέρβολον ἔλαχε τῆτες ἱερομνημονεῖν.
Ἀριστοφάνης Νεφέλαις.
τοῦτο οἱ Δωριεῖς τᾶτες λέγουσι καὶ διὰ τοῦ δ τῆδες.
Τητινή χθεσινή.
καὶ οὐδέτερον Τητινόν.
Τητώμενον στερισκόμενον.
Τηϋσίη ματαία.
Τί οἱ ἀπὸ τῆς Στοᾶς τοῦτο τὸ τί γένος τοῦ ὄντος τίθενται τὸ γὰρ τί δῆλον ὅτι καὶ ὄν.
εἰ δὲ ὄν τὸν τοῦ ὄντος ἀναδέχοιτο ἂν λόγον.
διὸ καὶ γενικώτερον αὐτό φασιν εἶναι κατηγορούμενον οὐ κατὰ σωμάτων μόνον ἀλλὰ καὶ κατ' ἀσωμάτων.
Τιάρα κόσμος ἐπικεφάλαιος ἣν οἱ βασιλεῖς μόνοι ὀρθὴν ἐφόρουν παρὰ Πέρσαις οἱ δὲ στρατηγοὶ κεκλιμένην.
καὶ Δημάρατος ὁ Λακεδαιμόνιος ὃς δὴ μετὰ Ξέρξου ἦλθεν ἐπὶ τὰς Ἀθήνας ἐπί τινος εὐημερίας συγχωρήσαντος αὐτῷ τοῦ βασιλέως ὃ θέλει αἰτήσασθαι ᾐτήσατο ἐν ὀρθῇ τῇ τιάρᾳ εἰς Σάρδεις εἰσελάσαι ὡς Φύλαρχος ἐν ιʹ.
τὸ δ' αὐτό φασιν εἶναι καὶ κίταριν.
Θεόφραστος δ' ἐν τῷ Περὶ βασιλείας Κυπρίων τὴν κίταριν ὡς διάφορον.
Τὶ βαιόν ἀντὶ τοῦ οὐδὲ ὀλίγον.
Σοφοκλῆς τὶ βαιὸν οὕτως ἐντρέπῃ τῆς συμμάχου.
Τιβέριος φιλόσοφος καὶ σοφιστής.
Περὶ ἰδεῶν λόγου βιβλία γʹ Περὶ παρασκευῆς Περὶ μεταποιήσεως Περὶ ἱστορίας Περὶ λόγου τάξεως καὶ συνθέσεως Περὶ διαιρέσεως λόγου Περὶ μεταβολῆς λόγου πολιτικοῦ Περὶ λόγων ἐπιδεικτικῶν Περὶ προλαλιῶν καὶ προοιμίων Περὶ ἐπιχειρημάτων Περὶ Δημοσθένους καὶ Ξενοφῶντος Περὶ Ἡροδότου καὶ Θουκυδίδου.
Τιβέριος Ὀκταβίου υἱός βασιλεὺς Ῥωμαίων ἐμπλήκτως καὶ ἀνοήτως τὴν ἀρχὴν διῳκήσατο φοβερᾷ μὲν ὠμότητι μυσαρᾷ δὲ καὶ ἀθέσμῳ πλεονεξίᾳ αἰσχρᾷ τε ἡδυπαθείᾳ χρησάμενος.
στρατείαν μὲν γὰρ ἅπασαν αὐτὸς ἠρνήσατο διὰ δὲ τῶν ὑποστρατήγων γλίσχρως καὶ ῥᾳθύμως τοῖς ἐναντίοις προσπολεμῶν.
κακοήθης δὲ ὢν ἔστιν οὓς τῶν συμμάχων βασιλέων τῶν οἰκείων ἀρχῶν ἀπάτῃ μετελθὼν ἀφείλετο ὧν Ἀρχέλαος ἦν ὁ Καππαδόκων βασιλεύς ὃν ἠπίοις καὶ θεραπευτικοῖς καλέσας ὡς ἑαυτὸν λόγοις οὐκέτι πρὸς τὴν οἰκείαν ἀπονοστῆσαι συνεχώρησεν ἀλλ' ἐπαρχίαν τὴν Καππαδοκίαν ἀπέφῃνε καὶ τὴν μεγίστην τῶν τῇδε πόλεων Μάζακα ἔμπροσθεν ὑπὸ τῶν ἐποίκων ὀνομαζομένην ἀφ' ἑαυτοῦ φέρειν τὴν προσηγορίαν ἐπέταξεν ἥπερ δὴ καθ' ἡμᾶς Καίσαρός ἐστιν ἐπώνυμος.
ἐς γῆρας δὲ ὅμως μακρὸν προελθὼν θνήσκει.
Τιβέριος βασιλεὺς Ῥωμαίων.
οὗτος ἰδιωτάτῃ φύσει ἐκέχρητο οὔτε γὰρ ὧν ἐπεθύμει προσεποιεῖτό τι καὶ ὧν ἔλεγεν οὐδενὸς εἰπεῖν ἐβούλετο ἀλλ' ἐναντιωτάτους τῇ προαιρέσει τοὺς λογισμοὺς ποιούμενος πᾶν ὃ ἐπόθει ἠρνεῖτο καὶ πᾶν ὃ ἐμίσει προσετίθετο.
τοὺς περισσὰ ἐπαίροντας ἄρχοντας ἐκόλαζε λέγων κείρεσθαί μου τὰ πρόβατα ἀλλ' οὐ ξυρᾶσθαι βούλομαι.
οὕτω δὲ ἦν ἴσος ὥστε ὀρχηστήν τινα ποτὲ ἐλευθερωθῆναι βουληθέντα μὴ πρότερον συνεπαινέσαι πρὶν τὸν δεσπότην αὐτοῦ πεισθῆναι καὶ τὴν τιμὴν λαβεῖν.
τοῖς γὰρ ἑταίροις ἐν ἰδιωτείᾳ ἦν καὶ συνηγωνίζετο φρουρὰν μὴ ἐπαγόμενος.
καὶ παρήγγειλε σηρικῇ ἐσθῆτι μὴ χρῆσθαί τινα.
αἰφνιδίως δὲ εἰς τὴν χείρονα γνώμην μετετέθη ὥστε παραφρονεῖν νομισθῆναι.
τοῦτο δὲ τὸ ἀρχαῖον ἐφθέγξατο ἐμοῦ θανόντος γαῖα μιχθήτω πυρί.
καὶ τὸν Πρίαμον ἐμακάριζεν ὅτι μετὰ τῆς πατρίδος καὶ τῆς βασιλείας ἀπώλετο.
Τιβέριος ἐν Κωσταντινουπόλει βασιλεὺς Ῥωμαίων ὃν συνίστησιν Ἰουστῖνος ἄνδρα πρᾶον ὁμοῦ καὶ φιλάνθρωπον κρείττονα λημμάτων καὶ χρημάτων ἀφρόντιδα τοῦτο μόνον εὐδαιμονίαν ἡγούμενον τὸ τεθηλέναι τε καὶ ἐς μέγα πλούτου κομᾶν τὸ ὑπήκοον τὴν κοινὴν τῶν ἀνθρώπων μακαριότητα πάγκαλον καὶ ἀσύλωτον θησαυρὸν λογιζόμενον ὃς τὸν ὄγκον τῆς τυραννίδος μισήσας καὶ πρὸς τὸ φιλόστοργον τῶν ὁμοφύλων ἀναδραμὼν εἵλετο βασιλεύειν αὐτῷ τὸ ὑπήκοον ἢ τοὺς ἰθυνομένους τυραννικώτερον ἀνδραποδίζεσθαι πατὴρ ἐθέλων ἢ δεσπότης ὑπὸ τῶν ὑπηκόων ἀναγορεύεσθαι.
ἄριστος δὲ ὑπάρχων ἐν νεότητι καὶ πρὸς γῆρας ἐλθὼν αἰφνίδιον εἰς τὴν χείρονα μετεβλήθη γνώμην ὥστε καὶ παραφρονεῖν αὐτὸν νομισθῆναι καὶ ὑπὸ δαίμονος ἐλαύνεσθαι πρὸς πᾶσαν ἀνοσιουργίαν τε καὶ μανίαν καὶ οἰστρηλασίαν οὐ μόνον ἐν τοῖς κατὰ φύσιν ἀλλὰ καὶ ἐν τοῖς παρὰ φύσιν καὶ ἐν πάσῃ ἀδικίᾳ καὶ τυραννίδι.
οὕτω δὲ μεταπεσὼν εἰς κακίαν καταστρέφει τὸν βίον.
Τιβεριέων δῆμος.
Τιβία ὅλη ἡ Φρυγία οὕτω καλεῖται.
Τί γὰρ δὴ δελφῖνι καὶ βοΐ φασι κοινὸν εἶναι Σύλλᾳ τε καὶ φιλοσόφοις.
Τί γάρ με λυπεῖ τοῦθ' ὅταν λόγῳ θανὼν ἔργοισι σωθῶ κἀξενέγκωμαι κλέος δοκῶ μὲν ὡς οὐδὲν ῥῆμα σὺν κέρδει κακόν.
ἤδη γὰρ εἶδον πολλάκις καὶ τοὺς σοφοὺς λόγῳ μάτην θνήσκοντας τοῖς δ' ἔργοις οὔ.
Ἀριστοφάνης τί γάρ σε πέφευγ' ὅσα χρὴ σοφὸν ἄνδρα τί δ' οὐ σὺ φρονεῖς ὁπόσα χρεών ἐστι τὸν σοφῇ δόκιμον φρενί πορίμῳ τόλμῃ.
τουτέστι τί σε πέφευγε τί γὰρ οὐ ποιεῖς ὅσα χρὴ τοὺς ἐπιστήμονας πορίμῳ δὲ ἀντὶ τοῦ εὐπόρῳ πρὸς τὸ ἐπινοεῖν.
Τιγιλλίων ὄνομα κύριον.
Τίγρις τὸ ζῷον.
Τίγρης δὲ ὄνομα ποταμοῦ.
Τί δ' ἄλλο Μεγαροῖ λείπει τό ἢ τοῦτο τὸ ἀπολέσαι ἡμᾶς σπουδάζειν Τί δαί τί δή καὶ οὕτως λέγουσιν τὸ τί δή.
Ἀριστοφάνης Πλούτῳ τί δαί τὰς τριήρεις οὐ σὺ πληροῖς εἰπέ μοι.
ἔστι δὲ σύνδεσμος ἐρωτηματικὸς διὰ τὴν ἔκτασιν διὰ διφθόγγου γραφόμενος.
καὶ Ὅμηρος τίς δαίς τίς δαὶ ὅμιλος ἐν Ὀδυσσείᾳ.
Τί δαί εἰπόντος τοῦ δανειστοῦ ληρῶ τὰ χρήματ' ἀπολαβεῖν εἰ βούλομαι τοῦ δὲ Στρεψιάδου ἀντιφήσαντος οὐκ ἔσθ' ὅπως σύ γ' αὐτὸς ὑγιαίνεις ἐπέφερεν ὁ δανειστής τί δαί Τί δῆτα θεῶν στρέφῃ ἀντὶ τοῦ τί ἐνδιατρίβεις Τί δῆτ' ἂν ἀλγοίης ἐπ' ἐξειργασμένοις ἀντὶ τοῦ ἐπὶ τετελεσμένοις καὶ ἴασιν οὐκ ἔχουσιν.
οὔτε γὰρ γένοιτ' ἂν ταῦθ' ὅπως οὐχ ὧδ' ἔχειν.
ὅπως τοῦ μὴ οὕτως σχοίη κατὰ τὸ τοῦ Σιμωνίδου τὸ γὰρ γεγενημένον οὐκέτ' ἄρεκτον ἔσται.
Τί δῆτά σοι τί σοι Τί ἐστι τὸ ἐν τοῖς Δημοσθένους Φιλιππικοῖς καὶ τὸ θρυλούμενόν ποτε ἀπόρρητον ἐκεῖνο Θεόπομπος ἐν λαʹ δεδήλωκε φησὶ γάρ καὶ πέμπει πρὸς Φίλιππον πρεσβευτάς Ἀντιφῶντα καὶ Χαρίδημον πράξοντας καὶ περὶ φιλίας οἳ παραγενόμενοι συμπείθειν αὐτὸν ἐπεχείρουν ἐν ἀπορρήτῳ συμπράττειν Ἀθηναίοις ὅπως ἂν λάβωσιν Ἀμφίπολιν ὑπισχνούμενοι Πύδναν.
οἱ δὲ πρέσβεις οἱ τῶν Ἀθηναίων εἰς μὲν τὸν δῆμον οὐδὲν ἀπήγγελον βουλόμενοι λανθάνειν τοὺς Πυδναίους ἐκδιδόναι μέλλοντες αὐτούς ἐν ἀπορρήτῳ δὲ μετὰ τῆς βουλῆς ἔπραττον.
Τίη διατί δή Τί ἱκανόν τί ὄφελος Τιθασεύει αἰτιατικῇ.
ἡμεροῖ πραΰνει.
καὶ Ἀτίθασσον.
Τιθασόν ἥμερον.
Τιθέντες ποιοῦντες.
Τίθεσθαι ὁ δὲ πρέσβεις ἔστειλε πρὸς τοὺς Μεγαρέας παρακαλῶν ἔτι καὶ νῦν τίθεσθαι τὰ πράγματα καὶ μὴ κινδυνεύειν τοῖς ὅλοις.
ἀντὶ τοῦ συγκατατίθεσθαι διαπράττεσθαι.
Τιθήνας τροφούς.
καὶ Τιθηνητήρ.
πολλὰ τιθηνητὴρ ὠλοφύρατο χερσὶν ἀμήσας ἀνδρομάχοις δνοφερὰν κρατὸς ὕπερθε κόνιν.
καὶ Τιθήνη.
Τιθηνός κυρίως ἐπὶ γυναικὸς τῆς τιθηνούσης καὶ τρεφούσης κατὰ μεταφορὰν δὲ λέγεται καὶ ἡ γῆ τιθηνός.
Τιθηνούμενος τρέφων τιθηνὸς γὰρ ἡ τροφός.
Τίθησι ποιεῖ.
Τιθίς τιθίδος.
καὶ Τιθῶ αἰτιατικῇ.
Τιθωνοῦ γῆρας παροιμία.
ἐπὶ τῶν πολυχρονίων καὶ ὑπεργήρων τάσσεται.
ἱστορεῖται δὲ ὅτι ὁ Τιθωνὸς ἐπιθυμίᾳ τοῦ τὸ γῆρας ἐκδύσασθαι εἰς τέττιγα μετέβαλεν.
Ἀριστοφάνης ἄνδρα Τιθωνὸν σπαράττων καὶ ταράττων καὶ κυκῶν.
Τίθρασος τόπος τῆς Λιβύης.
καὶ Ἀριστοφάνης Γοργόνες Τιθράσιαι.
ἔνθα αἱ Γοργόνες διέτριβον.
ἀπὸ δήμου τῆς Ἀττικῆς πονηροῦ διαβάλλουσι γὰρ τὸν δῆμον τοῦτον ὡς κακοπράγμονα.
Τιθραύστης ὄνομα κύριον.
Τιθοί οἱ μαζοί.
Τιθύμαλλος εἶδος βοτάνης δριμυτάτης παρὰ Λάκωσιν εὑρισκομένης ᾧ παρήλειφον τὰ βλέφαρα τῆς ἑσπέρας.
καὶ Ἀριστοφάνης περὶ Νεοκλείδου τοῦ γλάμωνος σκόροδ' ὁμοῦ τρίψαντα τιθυμάλλῳ.
εἰώθασι δὲ οἱ ἰατροὶ ὑπ' ἀλαζονείας πατρίδας ὀνομάζειν τῶν βοτανῶν οἷον Κυρηναϊκὸν ὀπόν τιθύμαλλος Λακωνικός.
εἴρηται δὲ ἐπὶ τῶν λημώντων τοὺς ὀφθαλμούς Νεοκλείδης ὁ γλάμων.
Τί καλὴ ἡ τάξις.
ἀντὶ τοῦ λίαν.
Τί κυνὶ καὶ βαλανείῳ παροιμία ἐπὶ τῶν ἀναρμοδίων.
Λουκιανὸς ταύτῃ χρῆται.
Τί λέγεις σύ τὸ παρὰ τὴν συνήθειαν κἀνὰ χεῖρα.
εἰώθαμεν γὰρ ἐν ταῖς τῶν δι' ἐναντίας διαλέξεσι λέγειν τί λέγεις σύ ἐκπλῆξαι αὐτοὺς βουλόμενοι.
Ἀριστοφάνης Νεφέλαις ὡς ἥδομαι πρῶτα τὴν χροίαν ἰδών.
νῦν μέν γ' ἰδεῖν εἶ πρῶτον ἐξαρνητικὸς κἀντιλογικός καὶ τοῦτο τοὐπιχώριον ἀτεχνῶς ἐπανθεῖ τό τί λέγεις σύ καὶ δοκεῖν ἀδικοῦντ' ἀδικεῖσθαι καὶ κακουργοῦντ' οἶδ' ὅτι ἐπὶ τοῦ προσώπου τ' ἔστι Ἀττικὸν βλέπος.
ἐσχημάτισται δὲ τὸ βλέπος ἀντὶ τοῦ κακοῦργον βλέμμα τοὺς γὰρ Ἀθηναίους ἐπὶ ἀναιδείᾳ καὶ τῷ δραστικοὺς εἶναι διέβαλλον.
Τίλλοντες αἰτιατικῇ.
ἀνασπῶντες τοὺς στάχυας.
Τιλφώσαιον ὄρος μικρὸν ἀπέχον τῆς λίμνης τῆς Κωπαΐδος.
Τιμαγένης βασιλικοῦ ἀργυραμοιβοῦ υἱός Ἀλεξανδρεύς ῥήτωρ ὡς δέ τινες Αἰγύπτιος ὃς ἐπὶ Πομπηΐου τοῦ μεγάλου αἰχμάλωτος ἀχθεὶς ἐν Ῥώμῃ ὑπὸ τοῦ Γαβινίου ἐξωνήθη ὑπὸ Φαύστου τοῦ υἱοῦ Σύλλου καὶ ἐσοφίστευσεν ἐν Ῥώμῃ ἐπί τε τοῦ αὐτοῦ Πομπηΐου καὶ μετ' αὐτὸν ἐπί τε Καίσαρος τοῦ Αὐγούστου καὶ μετέπειτα ἅμα Κεκιλίῳ.
ἐκπεσὼν δὲ τῆς σχολῆς διὰ τὸ παρρησιαστὴς εἶναι ἐν ἀγρῷ διῆγε Τουσκλάνῳ λεγομένῳ.
ἐτελεύτησε δὲ ἐν Ἀλβάνῳ ἐμέσαι βουληθεὶς μετὰ δεῖπνον καὶ σφηνωθείς.
βιβλία δὲ ἔγραψε πολλά.
Τιμαγένης ἱστορικός.
Περίπλουν πάσης θαλάσσης ἐν βιβλίοις εʹ.
Τιμαγένης ἢ Τιμογένης Μιλήσιος ἱστορικὸς καὶ ῥήτωρ.
Περὶ Ἡρακλείας τῆς ἐν τῷ Πόντῳ καὶ τῶν ἐξ αὐτῆς λογίων ἀνδρῶν βιβλία γʹ καὶ ἐπιστολάς.
Τιμαγόρας οὗτος πρεσβευτὴς πεμφθεὶς πρὸς βασιλέα Ἀρταξέρξην ὑπὸ Ἀθηναίων οὐ μόνον χρυσίον ἔλαβε παρ' αὐτοῦ καὶ ἀργύριον ἀλλὰ καὶ κλίνην πολυτελῆ καὶ στρατιώτας θεράποντας καὶ βοῦς πʹ καὶ κατέβη ἐπὶ θάλασσαν ἐν φορείῳ κομιζόμενος καὶ τοῖς κομίσασι παρὰ βασιλέως ἐδόθη μισθὸς τάλαντα δʹ.
τοῦτον οὖν ἀνεῖλον Ἀθηναῖοι.
οἱ δέ φασιν ὑπεσχῆσθαι αὐτὸν διαλύσειν τὴν οὖσαν Λακεδαιμονίοις καὶ Ἀθηναίοις φιλίαν.
οὗτος οὖν ὁ Τιμαγόρας προσκυνήσας τὸν Περσῶν βασιλέα παρὰ τὰ Ἑλλήνων ἔθη καὶ δωροδοκηθεὶς ὑπὸ Ἀθηναίων ἀνῃρέθη.
Τιμαλφέστερον τιμιώτερον λαμπρότερον ἀλφεῖν γάρ ἐστι τὸ εὑρίσκειν ὥστε γίνεσθαι τὸ τιμαλφέστατον τὸ τιμὴν εὑρίσκον πλείστην ὃ δὴ συμβέβηκε τῷ χρυσῷ.
Τιμάνθης Κλεωναῖος παγκράτιον νικήσας ὅν φασι παυσάμενον διὰ ἡλικίαν τῶν ἄθλων τόξον μέγα ἐπὶ ἑκάστης τείνειν τῆς ἡμέρας ἀποπειρώμενον ἑαυτοῦ.
ὡς δὲ ἀποδημήσας καὶ ἐπανήκων οὐχ οἷός τε ἦν ἐντεῖναι τότε πῦρ ἀνακαύσας ἀφῆκε ζῶντα ἑαυτὸν ἐς τὴν πυράν.
ὁπόσα δὲ τοιαῦτα γέγονεν ἀνθρώποις ἢ καὶ ὕστερον γένηται μανία μᾶλλον καὶ οὐκ ἀνδρεία λογίζοιτο.
ἐν Ἐπιγράμμασι ἀσπὶς ἀπὸ βροτέων ὤμων Τιμάνωρος ἄημαι.
ἀντὶ τοῦ ἀνάκειμαι.
Τίμαρχος Ἀριζήλου ἄσωτος καὶ πόρνος ἐν Πειραιεῖ παρ' Εὐθυδίκῳ διατρίψας τὰ πρῶτα ὕστερον δὲ Μισγόλᾳ καὶ Ἡγησάνδρῳ τῷ Λεοδάμαντος ἐρωμένῳ μισθώσας αὑτὸν καὶ μετ' αὐτοὺς Πιτταλάκῳ συνών τῆς πόλεως οἰκέτῃ ἐπίτροπος δὲ αἱρεθείς Ἀριστογείτονος ἀντειπόντος ἐκωλύθη.
τῷ θείῳ δὲ ὄντι τυφλῷ καὶ ἀξιοῦντι μετὰ τῶν ἀδυνάτων τρέφεσθαι οὐ συνεῖπεν οὐδὲ τῇ μητρὶ χρηζούσῃ τῶν ἀναγκαίων ἐπεκούρησεν.
ἥλω δὲ ὑπὸ Αἰσχίνου πορνείας γέρων ὤν.
Τιμᾶσθαι προτιμᾶν.
ἐξέχεσθαι μὴ πιεῖν ἀνέχεσθαι οἴνου μηδὲ τιμᾶσθαι τοσούτου τὸν βίον τὸν λοιπόν ἵνα τὸν φθάνοντα φησίν ἀφανίσῃ ἐκτροπῇ διαίτης ὀλίγης πιοῦσα οἴνου καὶ τὸν βίον ἡ γενναία κατέστρεψε.
Τιμάσιος οὗτος ἐπὶ Θεοδοσίου τοῦ βασιλέως ἦν ὃν ὁ Εὐτρόπιος ἐπιστῆσαι τοῖς πράγμασι βουλόμενος ἐκ τῆς Ἀσίας μετακαλεῖ πρὸς τὰ βασίλεια ὁ δὲ γαῦρός τε ἀνὴρ ὢν καὶ ἀγέρωχος καὶ στρατείαις ὡμιληκὼς καὶ τοῦτο πρῶτον ἀγαθὸν ἡγούμενος τῶν ἐν ἀνθρώποις τιμὴν καὶ δόξαν καὶ πλοῦτον ἐπικλύζοντα καὶ τὸ ἔχειν ἑαυτῷ ὅ τι βούλοιτο κεχρῆσθαι καὶ ἀδεῶς διά τε μέθην νύκτα καὶ ἡμέραν οὐκ εἰδέναι οὔτε ἀνατέλλοντα καὶ δυόμενον καθορᾶν ἥλιον ἴσα καὶ οὐρανοῦ εἶναι νομίσας τὴν μετάκλησιν ἐκ τῶν ἀλύπων καὶ διακεχυμένων πρὸς ὀλιγωρίαν διατριβῶν ἀπορρήξας ἑαυτὸν καὶ κατατείνας τὴν ψυχὴν εἰς φιλοδοξίαν βαρὺς ἀναστὰς ἐκ Παμφυλίας ἐπὶ Λυδίαν ἀνέστρεφεν ὡς ἂν δή τις βασιλεύων ἢ τόν γε βασιλέα καὶ τὸν εὐνοῦχον κατὰ πάρεργόν τι παιδιὰν θησόμενος εἰ βούλοιτο.
Τιμασίων οὗτος μειράκιον ἦν Αἰγύπτιον.
ἐφήβου δὲ ἄρτι ὑπαπῄει καὶ τὴν ὥραν ἄρτι ἔρρωτο.
σωφρονοῦντι δὲ αὐτῷ μητρυιὰ ἐρῶσα ἐπέκειτο καὶ χαλεπὸν τὸν πατέρα ἐποίει ξυντιθεῖσα μὲν οὐδὲν ὧνπερ ἡ Φαῖδρα διαβάλλουσα δ' αὐτὸν ὡς θῆλυν καὶ ἐρασταῖς μᾶλλον ἢ γυναίοις χαίροντα.
ὁ δ' ἐκλιπὼν Ναύκρατιν περὶ Μέμφιν διῃτᾶτο καὶ ναῦν δὲ ἤδη ἐκέκτητο καὶ ἐναυκλήρει ἐν τῷ Νείλῳ.
ἰδῶν οὖν ἀναπλέοντα τὸν Ἀπολλώνιον καταπλέων αὐτὸς ξυνῆκέ τε ὡς ἀνδρῶν σοφῶν εἴη τὸ πλήρωμα ξυμβαλλόμενος τοῖς τρίβωσι καὶ τοῖς βιβλίοις οἷς προσεσπούδαζον καὶ ἱκέτευε προσδοῦναι οἱ τῆς τοῦ πλοίου κοινωνίας ἐρῶντι σοφίας.
ὁ δ' Ἀπολλώνιος σώφρων ἔφη ὁ νεανίσκος ὅδε καὶ ἀξιούσθω ὧν δεῖται.
καὶ διῆλθε τὸν περὶ τῆς μητρυιᾶς λόγον πρὸς τοὺς ἐγγὺς τῶν ἑταίρων ὑφειμένῳ τῷ τόνῳ προσπλέοντος τοῦ μειρακίου ἔτι.
ὡς δὲ ξυνῆσαν αἱ νέες μεταβὰς ὁ Τιμασίων καὶ πρὸς τὸν ἑαυτοῦ κυβερνήτην εἰπών τι περὶ τοῦ φόρτου προσεῖπε τοὺς ἄνδρας.
κελεύσας οὖν αὐτὸν ὁ Ἀπολλώνιος κατ' ὀφθαλμοὺς αὐτοῦ ἱζῆσαι μειράκιον εἶπεν Αἰγύπτιον ἔοικας γὰρ τῶν ἐπιχωρίων εἶναί τις τί σοι φαῦλον ἢ τί χρηστὸν εἴργασται λέξον ὡς τῶν μὲν λύσις παρ' ἐμοῦ γένοιτό σοι δι' ἡλικίαν τῶν δ' αὖ ἐπαινεθεὶς ἐμοί τε ξυμφιλοσοφοίης καὶ τοῖσδε.
ὁρῶν δὲ τὸν Τιμασίωνα ἐρυθριῶντα καὶ μεταβαλόντα τὴν ὁρμὴν τοῦ στόματος εἰς τὸ λέξαι τι ἢ μὴ θαμὰ ἤρειδε τὴν ἐρώτησιν ὥσπερ οὐδεμιᾷ προγνώσει ἐς αὐτὸν κεχρημένος.
ἀναθαρσήσας δὲ ὁ Τιμασίων ὦ θεοί ἔφη τίνα ἐμαυτὸν εἴπω κακὸς μὲν γὰρ οὔκ εἰμι ἀγαθὸν δὲ εἰ χρὴ νομίζεσθαί με οὐκ οἶδα τὸ γὰρ μὴ ἀδικεῖν οὔπω ἔπαινος.
καὶ ὁ Ἀπολλώνιος βαβαί ἔφη μειράκιον ὡς ἀπὸ Ἰνδῶν μοι διαλέγῃ ταυτὶ γὰρ καὶ Ἰάρχᾳ δοκεῖ τῷ θείῳ.
ἀλλ' ὅπως ταῦτα δοξάζεις κἀξότου φυλαξαμένῳ γάρ τι ἁμαρτεῖν ἔοικας.
ἐπεὶ δ' ἀρξαμένου λέγειν ὡς ἡ μητρυιὰ μὲν ἐπ' αὐτὸν φέροιτο αὐτὸς δ' ἐρώσης ἐκσταίη βοὴ ἐγένετο ὡς δαιμονίως αὐτὰ τοῦ Ἀπολλωνίου προειπόντος.
ὑπολαβὼν δὲ ὁ Τιμασίων ὦ λῷστοι ἔφη τί πεπόνθατε τοσοῦτον γὰρ ἀπέχει τὰ εἰρημένα θαύματος ὅσον καὶ γέλωτος.
καὶ ὁ Δᾶμις ἕτερόν τι ἔφη ἐθαυμάσαμεν ὅπερ οὔπω γινώσκεις.
καὶ σὲ δέ μειράκιον ἐπαινοῦμεν ὅτι μηδὲν οἴει λαμπρὸν εἰργάσθαι.
Ἀφροδίτῃ δὲ θύεις ὦ μειράκιον ἤρετο αὐτὸν ὁ Ἀπολλώνιος καὶ ὁ Τιμασίων νὴ Δι' εἶπεν ὁσημέραι γε πολλὴν γὰρ ἡγοῦμαι τὴν θεὸν ἀνθρωπείοις τε καὶ θείοις πράγμασιν.
ὑπερησθεὶς οὖν ὁ Ἀπολλώνιος ψηφισώμεθα ἔφη ὧδε ἐστεφανῶσθαι αὐτὸν ἐπὶ σωφροσύνῃ καὶ πρὸ Ἱππολύτου Θησέως ὁ μὲν γὰρ ἐς τὴν Ἀφροδίτην ὕβρισε καὶ διὰ τοῦτο ἴσως οὐδὲ ἀφροδισίων ἥττητο οὐδὲ ἔρως ἐπ' αὐτὸν οὐδεὶς ἐκώμαζεν ἀλλ' ἦν τῆς ἀγροικοτέρας τε καὶ ἀτέγκτου μοίρας οὑτοσὶ δὲ ἡττῆσθαι τῆς θεοῦ φάσκων οὐδὲν πρὸς τὴν ἐρῶσαν ἔπαθεν ἀλλ' ἀπῆλθεν αὐτὴν δείσας τὴν θεόν εἰ τὸ κακῶς ἐρᾶσθαι μὴ φυλάξαιτο.
καὶ αὐτὸ δὲ τὸ διαβεβλῆσθαι πρὸς ὁντινοῦν τῶν θεῶν ὥσπερ πρὸς τὴν Ἀφροδίτην ὁ Ἱππόλυτος οὐκ ἀξιῶ σωφροσύνης σωφρονέστερον γὰρ τὸ περὶ πάντων θεῶν λέγειν εὖ καὶ ταῦτα Ἀθήνησιν οὗ καὶ ἀγνώστων δαιμόνων βωμοὶ ἵδρυνται.
Ἱππόλυτον δὲ αὐτὸν ἐκάλει διὰ τοὺς ὀφθαλμούς οἷς τὴν μητρυιὰν εἶδεν.
Τιμαχίδας Ῥόδιος οὗτος δείπνων ἀναγραφὰς πεποίηται ἐν βιβλίοις ιαʹ δι' ἐπῶν καὶ Νουμήνιος ὀψαρτυτικόν καὶ Ματρέας ὁ Πιταναῖος καὶ Ἡγήμων ὁ Θάσιος ὁ ἐπικληθεὶς Φακῆ καὶ Ἀρτεμίδωρος ὁ Ψευδοαριστοφάνειος ὁ ὀψαρτυτικὰς λέξεις συναγαγών καὶ Φιλόξενος ὁ Λευκαδίου ἀφ' οὗ καὶ Φιλοξένειοι πλακοῦντες.
ἦν δὲ ὁ Φιλόξενος ὀψοφάγος ἐπὶ τοσοῦτον ὥστε φανερῶς ἐν τοῖς βαλανείοις τὴν χεῖρα συνεθίζειν πρὸς τὰ θερμά καθιέντα εἰς ὕδωρ θερμὸν καὶ τὸ στόμα ἀναγαργαριζόμενον θερμῷ ὕδατι ὅπως ἐν τοῖς θερμοῖς δυσκίνητος ᾖ.
καὶ τοὺς ὀψοποιοῦντας ἐπεποιεῖτο ἵνα θερμότατα παρατιθῶσι καὶ μόνος καταναλίσκῃ.
παραπλήσια δὲ ἱστοροῦσι καὶ περὶ Ἀρχύτου.
καὶ Κρώβυλός φησιν ἐγὼ δὲ πρὸς τὰ θερμὰ ταῦθ' ὑπερβολῇ τοὺς δακτύλους δήπουθεν Ἰδαίους ἔχω  καὶ τὸν φάρυγγ' ἥδιστα πυριῶ τεμαχίοις.
Τίμαιος ὁ ἱστορικός.
οὗτος κατὰ τοῦ Ἐφόρου πλείστην πεποίηται καταδρομήν αὐτὸς ὢν δυσὶν ἁμαρτήμασιν ἔνοχος τῷ μὲν ὅτι πικρῶς κατηγορεῖ τῶν πέλας ἐπὶ τούτοις οἷς αὐτὸς ἔνοχός ἐστι τῷ δὲ διότι καθόλου διέφθαρται τῇ ψυχῇ τοιαύτας ἀποφάσεις ἐκτιθέμενος ἐν τοῖς ὑπομνήμασι καὶ τοιαύτας ἐντίκτων δόξας τοῖς ἐντυγχάνουσι.
πλὴν εἰ τὸν Καλλισθένην θετέον εἰκότως κολασθέντα μεταλλάξαι τὸν βίον τί χρὴ πάσχειν Τίμαιον πολὺ γὰρ ἂν δικαιότερον τούτῳ νεμεσήσαι τὸ δαιμόνιον ἢ Καλλισθένει.
ἐκεῖνος μὲν οὖν ἀποθεοῦν Ἀλέξανδρον ἐβουλήθη Τίμαιος δὲ μείζω ποιεῖν Τιμολέοντα τῶν ἐπιφανεστάτων θεῶν καὶ Καλλισθένης μὲν ἄνδρα τοιοῦτον ὃν πάντες μεγαλοφυέστερον ἢ κατ' ἄνθρωπον γεγονέναι τῇ ψυχῇ συγχωροῦσιν οὗτος δὲ Τιμολέοντα τὸν οὐχ οἷον δόξαντά τι πεπραχέναι μεγαλεῖον ἀλλ' οὐδ' ἐπιβαλλόμενον μίαν δὲ τῷ βίῳ γραμμὴν διανύσαντα καὶ ταύτην οὐδὲ σπουδαίαν τρόπον τινὰ πρὸς τὸ μέγεθος τῆς οἰκουμένης λέγω δὴ ἐκ τῆς πατρίδος ἐς Συρακούσας.
ἀλλά μοι δοκεῖ πεισθῆναι Τίμαιος ὡς ἂν Τιμολέων πεφιλοδοξηκὼς ἐν αὐτῇ Σικελίᾳ καθάπερ ἐν ὀξυβάφῳ σύγκριτος φανῆναι τοῖς ἐπιφανεστάτοις τῶν ἡρώων κἂν αὐτὸς ὑπὲρ Ἰταλίας μόνον καὶ Σικελίας πραγματευόμενος εἰκότως παραβολῆς ἀξιωθῆναι τοῖς ὑπὲρ τῆς οἰκουμένης τῶν καθόλου πράξεων πεποιημένοις τὰς συντάξεις.
ἔγραψε Περὶ Συρίας καὶ τῶν ἐν αὐτῇ πόλεων καὶ βασιλέων βιβλία γʹ.
Τίμαιος Λοκρός φιλόσοφος Πυθαγόρειος.
μαθηματικά Περὶ φύσεως Περὶ τοῦ Πυθαγόρου βίου.
Τίμαιος Ἀνδρομάχου Ταυρομενείτης ὃν Ἀθηναῖοι Ἐπιτίμαιον ὠνόμασαν Φιλίσκου μαθητὴς τοῦ Μιλησίου.
παρωνόμαστο δὲ τοῦτο διὰ τὸ πολλὰ ἐπιτιμᾶν καὶ Γραοσυλλέκτρια δὲ διὰ τὸ τὰ τυχόντα ἀναγράφειν.
ἔγραψεν Ἰταλικὰ καὶ Σικελικὰ ἐν βιβλίοις ηʹ Ἑλληνικὰ καὶ Σικελικά Συλλογὴν ῥητορικῶν ἀφορμῶν βιβλία ξηʹ Ὀλυμπιονίκας ἤτοι Χρονικὰ πραξίδια.
γραοσυλλέκτρια οἷος ὁ γαλακρηνῶν ὃν οἰκείως εἶπεν λογοσυλλέκτριαν οὐ παύεται γὰρ ἄδην κρουνοχυτροληροφλυαρῶν.
ὅτι οὗτος ὁ Τίμαιος τὰς ἁμαρτίας τῶν πρὸ ἑαυτοῦ συγγραφέων πικρότατα ἐξελέγξας κατὰ μὲν ἄλλα μέρη τῆς γραφῆς πλείστην πρόνοιαν εἶχε τῆς ἀληθείας ἐν δὲ ταῖς Ἀγαθοκλέους πράξεσι τὰ πολλὰ κατέψευσται τοῦ δυνάστου διὰ τὴν πρὸς αὐτὸν ἔχθραν.
φυγαδευθεὶς γὰρ ὑπ' Ἀγαθοκλέους ἐκ τῆς Σικελίας ζῶντα μὲν ἀμύνασθαι τὸν δυνάστην οὐκ ἴσχυσε τελευτήσαντα δὲ διὰ τῆς ἱστορίας ἐβλασφήμησεν εἰς τὸν αἰῶνα.
καθόλου γὰρ ταῖς προϋπαρχούσαις τῷ βασιλεῖ τούτῳ κακίαις ἄλλα πολλὰ παρ' ἑαυτοῦ προσθεὶς ὁ συγγραφεύς τὰς μὲν εὐημερίας ἀφαιρούμενος αὐτοῦ τὰς δὲ ἀποτεύξεις οὐ τὰς δι' αὐτὸν γενομένας μόνον ἀλλὰ καὶ τὰς διὰ τύχην μεταφέρων εἰς τὸν μηδὲν ἐξαμαρτάνοντα.
γενομένου δὲ ὁμολογουμένως αὐτοῦ στρατηγικοῦ μὲν κατὰ τὴν ἐπίνοιαν δραστικοῦ δὲ καὶ τεθαρρηκότος κατὰ τὴν ἐν τοῖς κινδύνοις εὐτολμίαν οὐ διαλείπει παρ' ὅλην τὴν ἱστορίαν ἀποκαλῶν αὐτὸν ἄνανδρον καὶ δειλόν.
καίτοι γε τίς οὐκ οἶδεν ὅτι τῶν πώποτε δυναστευσάντων οὐδεὶς ἐλάττοσιν ἀφορμαῖς χρησάμενος μείζω βασιλείαν περιεποιήσατο χειροτέχνης γὰρ ἐκ παίδων γενόμενος δι' ἀπορίαν βίου καὶ πατέρων ἀδοξίαν ἐξ ὑστέρου διὰ τὴν ἰδίαν ἀρετὴν οὐ μόνον Σικελίας ὅλης ἐκυρίευσεν ἀλλὰ πολλὴν τῆς Ἰταλίας τε καὶ Λιβύης τοῖς ὅπλοις κατεστρέψατο.
θαυμάσαι δ' ἄν τις τοῦ συγγραφέως τὴν εὐχειρίαν.
παρ' ὅλην γὰρ τὴν γραφὴν ἐγκωμιάζων τὴν τῶν Συρακουσίων ἀνδρείαν τὸν τούτων κρατήσαντα δειλίᾳ φησὶ διενηνοχέναι τοὺς ἅπαντας ἀνθρώπους.
διὰ γὰρ τῶν ἐν ταῖς ἐναντιώσεσιν ἐλέγχων φανερός ἐστι τὸ φιλαληθὲς τῆς ἱστορικῆς παρρησίας προδεδωκὼς ἰδίας ἕνεκα ἔχθρας καὶ φιλονεικίας.
διόπερ τὰς ἐσχάτας τῆς συντάξεως εʹ βίβλους τοῦ συγγραφέως τούτου καθ' ἃς περιείληφε τὰς Ἀγαθοκλέους πράξεις οὐκ ἄν τις δικαίως ἀποδέξαιτο.
Τιμή ἔσθ' ὅτε δηλοῖ καὶ τὸ πρόστιμον.
Ὅμηρος εἰ δ' ἂν ἐμοὶ τιμὴν Πρίαμος Πριάμοιό τε παῖδες τίνειν οὐκ ἐθέλωσι.
Τιμὴ εὐσεβῶν τὸ δουλεύειν θεῷ πλὴν τὴν τιμήν μου ἐβουλεύσαντο ἀπώσασθαι.
Τιμήεις τιμήεντος.
Τίμημα ζημία.
Ἀριστοφάνης Πλούτῳ τί δῆτά σοι τίμημ' ἐπιγράψω τῇ δίκῃ ἐὰν ἁλῷς ἐπέβαλλον γὰρ ζημίαν ἐνίοτε τοῖς ἁλοῦσιν ἢ χρήματα καταθέσθαι ἤ τι τοιοῦτον.
καὶ αὖθις τίμημα τῆς εἰσαγγελίας ἐχούσης χρηματικόν.
ταῖς οὐσίαις ἑκάστου τιμήματα πρὸς λόγον τῆς δυνάμεως ἐπιθεὶς δικαιότατον πολίτευμα εἰσηγήσατο.
Τίμημα ἡ ζημία καὶ ἡ καταδίκη.
Τίμημα ἀντὶ τοῦ ἐνέχυρον καὶ οἷον ἀποτίμημα.
ὡς Λυσίας φησίν οὗτοι δὲ φάσκοντες πλείονα μισθώσασθαι καὶ τίμημα καταστήσασθαι.
τοῦτο δ' ἐν τοῖς ἑξῆς ἀποτίμημα καλεῖ.
τίθεται δὲ καὶ ἀντὶ τοῦ οἷον κεφάλαιον ὡς ἐν τῷ Περὶ τῶν συμμάχων Δημοσθένης.
λέγεται δὲ καὶ τὸ ἐκ τῆς οὐσίας εἰσφερόμενον παρ' ἑκάστου τίμημα.
ταῖς οὐσίαις ἑκάστου τιμήματα πρὸς λόγον τῆς δυνάμεως ἐπιθεὶς δικαιότατον πολίτευμα εἰσηγήσατο.
ἐν δὲ τῷ κατὰ Μειδίου ἐπὶ τῆς τιμωρίας εἴρηται.
Τί μήν κατάφασιν δηλοῖ.
ἀντὶ τοῦ πῶς γὰρ οὔ διατί γὰρ οὔ Τιμησάμενος κατακρίνας.
οὗ κατηγορεῖ Ξάνθιππος θανάτου τιμησάμενος αὐτῷ.
ὁ δὲ κλινήρης ἀπολογούμενος ἐζημιώθη ταλάντοις ηʹ.
Τιμησαίμην Αἰλιανός ὃν ἂν ἐγὼ τιμησαίμην πρὸ παντὸς συγγενέσθαι καὶ πᾶσι τυράννοις καὶ τοῖς ἐπὶ μέγα πλούτου προήκουσι.
καὶ αὖθις Αἰλιανός τιμησαίμην τὸν βίον πάντα τριημέρου εἰ μὴ ἔχοιμι τοὺς ἐμοὺς κηδεμόνας.
ἀντὶ τοῦ ἀλλάξοιμι.
Τιμήσεως εὐθύνης ζημίας.
ἡ Ῥώμη ἑαυτὴν ἐπιδέδωκεν εἰς πολυανθρωπίαν ὡς ἐκ τῆς ἔγγιστα τιμήσεως ἐφάνη ἐν ᾗ Ῥωμαίων τῶν ἐν ἥβῃ δέκα τέσσαρες μυριάδες ἠριθμήθησαν τριῶν ἀποδέουσαι χιλιάδων.
Τιμησίθεος τραγικός.
δράματα αὐτοῦ Δαναΐδες βʹ Ἕκτορος λύτρα Ἡρακλῆς Ἰξίων Καπανεύς Μέμνων βʹ Μνηστῆρες Ζηνὸς γοναί Ἑλένης ἀπαίτησις Ὀρέστης Πυλάδης Κάστωρ καὶ Πολυδεύκης.
Τιμητεία ἡ τιμή.
Τιμητής Ἄππιος Κλαύδιος ἦν τιμητής κήνσωρ δὲ παρὰ Ῥωμαίοις ὀνομαζόμενος ἔστιν ἐξεταστής τις τῶν πολιτικῶν διαιτημάτων πρὸς τὸ σῶφρον καὶ ἀρχαιότροπον ἑκάστου τῶν πολιτῶν ἐπιστρέφων βίον.
ἀρχὴ μεγίστη καὶ πασῶν ἐντιμοτάτη παρὰ Ῥωμαίοις κέκριται τοῖς διὰ πάσης γεγονόσιν ἐνδόξου πολιτείας ἀμωμήτῳ τε βίῳ χρησαμένοις κληρουμένη.
Τίμιον τὸ σπάνιον παρὰ τοῖς ῥήτορσι.
Τιμιουλκῶν ἕλκων τὴν τιμήν τουτέστι βαρυτιμῶν.
καὶ μεγαλύνων.
καὶ ὁ Προφήτης ὁ τιμιουλκῶν σῖτον δημοκατάρατος.
Τιμιώτερος ἐντιμότερος.
Τιμόθεος Ἀθηναῖος κωμικὸς τῆς μέσης κωμῳδίας.
τῶν δραμάτων αὐτοῦ ἦν Πύκτης Παρακαταθήκη Μεταβαλλόμενος ἢ Μεταφερόμενος.
καὶ Κυνάριον Τιμοθέου δρᾶμα ὥς φησιν Ἀθήναιος ἐν τοῖς αὐτοῖς αὐτοῦ.
Τιμόθεος Θερσάνδρου ἢ Νεομούσου ἢ Φιλοπόλιδος Μιλήσιος λυρικός ὃς τὴν ιʹ καὶ ιαʹ χορδὴν προσέθηκε καὶ τὴν ἀρχαίαν μουσικὴν ἐπὶ τὸ μαλακώτερον μετήγαγεν.
ἦν δὲ ἐπὶ τῶν Εὐριπίδου χρόνων τοῦ τραγικοῦ καθ' οὓς καὶ Φίλιππος ὁ Μακεδὼν ἐβασίλευεν καὶ ἐτελεύτησεν ἐτῶν Ϟζʹ γράψας δι' ἐπῶν νόμους μουσικοὺς ιθʹ προοίμια λϚʹ Ἄρτεμιν διασκευὰς ηʹ ἐγκώμια Πέρσας ἢ Ναύπλιον Φινείδας Λαέρτην διθυράμβους ιηʹ ὕμνους καʹ καὶ ἄλλα τινά.
ὅτι Ἀλέξανδρος φιλήκοος ἦν εἴπερ τις ἄλλος τῶν μουσικῶν Τιμόθεος γὰρ ὁ αὐλητὴς ἔτι πρόσθεν ὅν ποτε αὐλοῦντα λέγουσι τῆς Ἀθηνᾶς τὸν ὄρθιον νόμον ἐπικαλούμενον ἐς τοσόνδε ἐκπλῆξαι Ἀλέξανδρον τοῖς μέλεσιν ὥστε μεταξὺ ἀκούσαντα ἀναΐξαι ἐπὶ τὰ ὅπλα τὸν δὲ φάναι ὅτι τοιαῦτα χρὴ εἶναι τὰ βασιλικὰ αὐλήματα.
οὗτός τε δὴ ὁ Τιμόθεος ἀνεληλύθει πρὸς αὐτὸν σπουδῇ μετάπεμπτος γενόμενος.
Τιμόθεος Γαζαῖος γραμματικός γεγονὼς ἐπὶ Ἀναστασίου βασιλέως εἰς ὃν καὶ τραγῳδίαν ἐποίησε περὶ τοῦ δημοσίου τοῦ καλουμένου χρυσαργύρου.
ἔγραψε δὲ καὶ ἐπικῶς Περὶ ζῴων τετραπόδων θηρίων τῶν παρ' Ἰνδοῖς καὶ Ἄραψι καὶ Αἰγυπτίοις καὶ ὅσα τρέφει Λιβύη καὶ Περὶ ὀρνέων ξένων τε καὶ ἀλλοκότων καὶ ὄφεων βιβλία δʹ.
Τιμόθεος ὄνομα κύριον.
ὁ Τιμοθέου δὲ πύργος ἐμπέσοι γέ σοι.
Ἀριστοφάνης Πλούτῳ.
οὗτος ὁ Τιμόθεος πλούσιος ὤν στρατηγὸς Ἀθηναίων τεῖχος ᾠκοδόμησεν.
ὃς ἐς τοσοῦτον ἤρθη τύχης ὡς τὸν δαίμονα φαίνεσθαι ὄψει τούτῳ.
ἐποίουν τε αὐτὸν ἐν εἰκόσιν οἱ ζωγράφοι κοιμώμενον καὶ τὰς τύχας φερούσας αὐτῷ εἰς δίκτυα πόλεις καὶ πορθοῦντα αὐτάς αἰνιττόμενοι τὴν εὐδαιμονίαν αὐτοῦ.
ἀλαζονευόμενος δὲ ἐπὶ εὐτυχίᾳ ὁ Τιμόθεος ἔφη αὐτοῦ εἶναι μᾶλλον ἢ τῆς τύχης τὰ κατορθώματα.
διὸ καὶ ἠτύχησεν ὕστερον νεμεσησάσης αὐτῷ τῆς τύχης.
πολλοὶ δὲ Τιμόθεοι κωμῳδοῦνται νῦν δὲ τὸν στρατηγὸν λέγει.
Τιμοκλῆς Ἀθηναῖος κωμικός.
τῶν δραμάτων αὐτοῦ ἐστι Δημοσάτυροι Κένταυρος Καύνιοι Ἐπιστολαί Ἐπιχαιρέκακος Φιλοδικαστής Πύκτης ὥς φησιν Ἀθήναιος ἐν Δειπνοσοφισταῖς.
Τιμοκλῆς ἕτερος καὶ αὐτὸς κωμικός.
τῶν δραμάτων αὐτοῦ ἐστι Διονυσιάζουσαι Πολυπράγμων Ἰκάριοι Δῆλος Λήθη Διόνυσος Κονίσαλος Πορφύρα  Ὀρέστης Μαραθώνιοι.
ταῦτα Ἀθήναιος λέγει ἐν τοῖς βιβλίοις τῶν Δειπνοσοφιστῶν.
εἰσὶ δὲ καὶ ἄλλα.
Τιμοκρέων Ῥόδιος κωμικὸς καὶ αὐτὸς τῆς ἀρχαίας κωμῳδίας.
διεφέρετο δὲ πρὸς Σιμωνίδην τὸν τῶν μελῶν ποιητὴν καὶ Θεμιστοκλέα τὸν Ἀθηναῖον εἰς ὃν ἐξύφανε ψόγον δι' ἐμμελοῦς τινος ποιήματος.
ἔγραψε δὲ κωμῳδίαν εἴς τε τὸν αὐτὸν Θεμιστοκλέα καὶ εἰς Σιμωνίδην τὸν μελοποιόν καὶ ἄλλα.
Τιμόλαος Λαρισσαῖος ἐκ Μακεδονίας ῥήτωρ Ἀναξιμένους τοῦ Λαμψακηνοῦ μαθητής ὃς καὶ ποιητικῶς ἔχων παρενέβαλε τῇ Ἰλιάδι στίχον πρὸς στίχον καὶ ἐπέγραψε τὸ σύνταγμα Τρωϊκόν.
μῆνιν ἄειδε θεὰ Πηληϊάδεω Ἀχιλῆος ἣν ἔθετο Χρύσου κεχολωμένος εἵνεκα κούρης οὐλομένην ἣ μυρί' Ἀχαιοῖς ἄλγε' ἔθηκε μαρναμένοις ὅτε Τρωσὶν ἄτερ πολέμιζον ἄνακτος.
πολλὰς δ' ἰφθίμους ψυχὰς ἄϊδι προΐαψεν Ἕκτορος ἐν παλάμῃσι δαϊζομένων ὑπὸ δουρί.
ἔγραψε καὶ ἄλλα τινά.
Τιμῶ σε αἰτιατικῇ.
δοτικῇ δέ τίμησόν μοι υἱόν.
Τιμῶμαι Σωκράτης ὁ φιλόσοφος καταδικασθεὶς ἔφησεν ἕνεκα μὲν τῶν ἐμοὶ διαπεπραγμένων τιμῶμαι τὴν δίκην τῆς ἐν Πρυτανείῳ σιτήσεως.
καὶ οἳ θάνατον αὐτοῦ κατέγνωσαν.
Τιμώμενον ἀντὶ τοῦ ζημιούμενον.
ὄνομα μόνον ἐστὶν ἔργου τιμώμενον.
ἀντὶ τοῦ ζημιούμενον.
τίμησις γὰρ καὶ ἡ ζημία.
ἢ τὸ εὐθυνόμενον καὶ ἐπιτίμια ὑπέχον.
Τίμων ὁ μισάνθρωπος καὶ αὐτὸς φιλόσοφος ἀποστρεφόμενος πᾶσαν αἵρεσιν.
Τίμων Φλιάσιος καὶ αὐτὸς φιλόσοφος τῆς Πύρρωνος ἀγωγῆς ὁ γράψας τοὺς καλουμένους Σίλλους ἤτοι ψόγους τῶν φιλοσόφων βιβλία γʹ.
Τίμων ὄνομα κύριον.
ὁ μισάνθρωπος καλούμενος.
ἦν δὲ καθαρός.
Τίμων τις ἦν ἀνίδρυτος ἀβάτοις ἐνὶ σκώλοισι περιειργμένος Ἐριννύων ἀππορρώξ.
ὅν φησιν ἀπὸ ἀχράδος πεσόντα χωλὸν γενέσθαι μὴ προσιέμενον δὲ ἰατρὸν ἀποθανεῖν σαπέντα καὶ μετὰ τὴν τελευτὴν αὐτοῦ ἄβατον γενέσθαι ὑπὸ θαλάσσης περιρραγέντα ἐν ὁδῷ.
ἄβατον δὲ οἷον ἀκάνθαις τεθριγκωμένον καὶ σκληροῖς ἢ σκόλοψι καὶ παττάλοις ἠφανισμένον.
ἀντὶ τοῦ σκυθρωπὸς καὶ μισάνθρωπος.
Τιμωνίδης ὄνομα κύριον.
Τιμῶνται ζημιοῦσι καταδικάζουσιν.
οἵγε μὴν Ἱμεραῖοι τὸν Φιλόδημον τιμῶνται πρὸς τῇ δημεύσει καὶ φυγῆς ζημίᾳ.
Τιμωρεῖν ἀντὶ τοῦ βοηθεῖν.
καὶ Τιμωρός ὁ ἐκδικητής.
οἱ δὲ ᾤοντο αὐτὸν τιμωρὸν ἀφῖχθαι τοῦ Ἀετίου φόνου.
Τιμωροῦντος βοηθοῦντος ἐκδικοῦντος.
Αἰλιανός ἐμοὶ δοκεῖν τοῦ Διονύσου τιμωροῦντος παρθένῳ δυστυχεῖ καὶ παθούσῃ τραγῳδίας ἄξια.
ἀποθανόντων τῶν ἀγαθῶν ἀνθρώπων ὁ θεὸς τίθεται πρόνοιαν καὶ ὤραν καὶ τιμωρεῖ τοῖς ἀδίκως ἀνῃρημένοις.
λέγει γοῦν Χρύσιππος ἐν Μεγάροις καταχθῆναί τινα χρυσίου ζώνην πεπληρωμένην ἐπαγόμενον.
ἀπέκτεινε δὲ ἄρα αὐτὸν πανδοκεὺς ὁ ὑποδεξάμενος ὀψισθέντα ἐποφθαλμίσας τῷ χρυσίῳ εἶτα ἔμελλεν ἐκκομίζειν ἐφ' ἁμάξης ἀγούσης κόπρον ὑποκρύψας ἐν ταύτῃ τὸν πεφονευμένον.
ἡ τοίνυν ψυχὴ τοῦ τεθνεῶτος ἐφίσταται Μεγαρεῖ τινι καὶ λέγει ὅσα τε ἔπαθε καὶ ὑφ' ὅτου καὶ ὅπως ἐκκομίζεσθαι μέλλοι καὶ κατὰ ποίας πύλας.
ὁ δὲ οὐκ ἤκουσε ῥᾳθύμως τὰ λεχθέντα κνεφαῖος δὲ διαναστὰς καὶ παραφυλάξας τοῦ ζεύγους ἐπελάβετο καὶ ἀνίχνευσε τὸν νεκρόν.
καὶ ὁ μὲν ἐτάφη ὁ δὲ ἐκολάσθη.
Τιμωρῶ σοι βοηθῶ σοι.
τιμωρῶ σε δέ.
ἀντὶ τοῦ βασανίζω αἰτιατικῇ.
Τιναγμὸν καὶ Ἀνατιναγμόν.
Τινάξαι διαρρῆξαι κόψαι.
ἐν Ἐπιγράμμασι αὐτὰρ ἐγὼ τὸ πρὶν μὲν ἐκάγχασα δεσμὰ τινάξαι οἰόμενος.
Τίνειν διδόναι.
καὶ Τῖνε ἀποδίδου.
Τινθαλέοισι χλιαροῖς θερμοῖς.
τινθαλέοισι κατικμήναιντο λοετροῖς.
χλιαροῖς θερμοῖς.
Τιννύμενος ἀπαιτούμενος ἀποδιδόμενος.
Τίννυνται τιμωροῦνται.
Τίοντες τιμῶντες.
Τίος ὄνομα τόπου.
Τί οὐ γενήσῃ ἰὼν ἐς Ἀρβέλας ζήτει ἐν τῷ Ἀρβέλαι.
Τί οὐκ ἀπήγξω ἵνα Θήβῃσιν ἥρως γένῃ κέχρηται αὐτῇ Πλάτων ἐν Μενελάῳ παρὰ δὲ τὴν ἱστορίαν οἱ γὰρ ἐν Θήβαις ἑαυτοὺς διαχειρισάμενοι οὐδ' ἡστινοσοῦν τιμῆς ἠξιοῦντο.
Τί οὖν ἔτι ζῆ τῶν κοράκων πονηρίᾳ τοῦτό φησιν ὅτι πονηροὶ οἱ κόρακες διότι μέχρι καὶ νῦν οὐκ ἐσπάραξάν σε.
Τίω τὸ τιμῶ.
Τίπτε τί δή.
Τιρίβαζος ὄνομα κύριον.
ὁ δὲ Τηρίβαζος φίλος ἦν τῷ βασιλεῖ καὶ ὁπότε παρείη οὐδεὶς ἄλλος βασιλέα ἐπὶ τὸν ἵππον ἀνέβαλλεν.
ἀντὶ τοῦ ἀνεβίβαζεν.
Τίρυνθος ὄνομα ὄρους.
Τίς ἀντὶ τοῦ οὐδείς.
Δαβίδ ὁ θεός τίς ὁμοιωθήσεταί σοι σημαίνει δὲ τὸ τίς διάφορα τίς ἔγνω νοῦν κυρίου καί τίς ἐμέτρησε τῇ χειρὶ τὸ ὕδωρ τίς ἔστησε τὰ ὄρη σταθμῷ τὸ τίς ἐνταῦθα οὐ τὸ ἄπορον παντελῶς ἀλλὰ τὸ σπάνιον δηλοῖ.
ὡς ἐπὶ τοῦ τίς ἀναστήσεταί μοι ἐπὶ πονηρευομένοις καί τίς ἐστιν ἄνθρωπος ὁ θέλων ζωήν καὶ παροιμία Τίς ἐν Κύδωνος ἐπὶ τῶν φιλοφρόνως δεχομένων τοὺς ξένους.
ἀπὸ Κύδωνος Κορινθίου φιλοξένως διατεθέντος.
ἀεί τις ἐν Κύδωνος τὸ πλῆρες.
Τίς εἰς ἀναπαύλας αὗται πορθμευτικαὶ παρὰ Χάροντος πεύσεις καὶ κηρύγματα τίς εἰς ἀναπαύλας ἐκ κακῶν  καὶ πραγμάτων τίς εἰς τὸ Λήθης πεδίον Λήθης πεδίον χωρίον διατετύπωκεν ἐν ᾅδου οὕτω λεγόμενον ὡς καὶ τὸν Αὐαίνου λίθον.
τίς εἰς ὄνου πόκας οὕτω λέγουσι τὸ ἄχρηστον οὐδὲ γὰρ αἱ τοῦ ὄνου πόκαι χρησιμεύουσι.
λέγεται δὲ ἡ παροιμία ἐπὶ τῶν ἀνηνύτων ἐν ᾧ τρόπῳ φαμὲν χύτραν ποικίλλεις ἀνήνυτα δὲ καὶ τὰ ἐν ᾅδου.
διὰ τοῦτο οὖν ὄνου πόκας ἀνεπλάσατο ποιητικῶς.
Τισαμένης ὄνομα κύριον.
Τισάμενος τιμωρήσας.
Τισαμενοφαινίππους ὁ Τισαμενὸς ὡς ξένος καὶ μαστιγίας κωμῳδεῖται ὁ δὲ Φαίνιππος ὡς συώδης καὶ ἡταιρηκώς.
Τίς ἀμφὶ χαλκοφάλαρα δώματα κτυπεῖ ἀντὶ τοῦ πολύχαλκα.
τραγικώτερον λέγει διὰ τὸ μεγαλορρῆμον τοῦ Λαμάχου.
Τίσανδρος ὄνομα κύριον.
Τισαφέρνης ὄνομα κύριον.
καὶ κλίνεται εἰς ους.
Τίς δ' οἶδεν εἰ τὸ ζῆν μέν ἐστι κατθανεῖν τὸ κατθανεῖν δὲ ζῆν Εὐριπίδου.
τὸ πνεῖν δὲ δειπνεῖν τὸ δὲ καθεύδειν κῴδιον παρὰ τὸ ἐκ Φρίξου Εὐριπίδου.
Τίσαι καὶ Τίσασθαι ἀποδοῦναι.
ὁ δὲ Δαρεῖος ὁ Περσῶν βασιλεύς ὡς ἔσχε τὴν ἀρχήν ἐπεθύμησεν Ὀροίτεα τίσασθαι πάντων τῶν ἀδικημάτων ἕνεκεν.
Τίσειαν ἀποδοῖεν.
Τισίας ὁ τιμώμενος.
Τίσις τιμωρία ἀπόδοσις.
Τίσομαι τιμωρήσομαι ἀπαιτήσω.
Τίσω ἀποδώσω.
Τίσωσι τιμήσωσιν.
ἢ τιμωρήσονται.
Τίς πατέρ' αἰνήσει' εἰ μὴ κακοδαίμονα τέκνα ἴσως ἐπὶ τῶν προγονικὰ ἀνδραγαθήματα προφερόντων.
Τίς τῇδε οἱ σπένδοντες ἔλεγον τίς τῇδε ἀντὶ τοῦ τίς πάρεστιν εἶτα οἱ παρόντες εὐφημιζόμενοι ἔλεγον πολλοὶ κἀγαθοί.
τοῦτο δὲ ἐποίουν οἱ σπένδοντες ἵνα οἱ συνειδότες τι ἑαυτοῖς ἄτοπον ἐκχωροῖεν τῶν σπονδῶν.
Τίς τρόπος ἵππων παροιμία ἐπὶ τῶν ἀλλοκότων.
Μεταγένης Θουριοπέρσαις τίς τρόπος ἵππων ὡς δ' ὀρχοῦνται τὸν βαρβαρικὸν τρόπον οὗτοι.
Τί σοι ὁ Ἀπόλλων κεκιθάρικεν ἀντὶ τοῦ τί σοι ἐμαντεύσατο Τίς οὐ γενήσῃ ἰὼν εἰς Ἀρβέλας Ἀρβέλη πόλισμα Σικελικόν.
εὐεξαπάτητοι δὲ οἱ ἐνοικοῦντες ἐκεῖσε ἐδόκουν εἶναι.
Τιτακίδαι δῆμός ἐστι τῆς Αἰαντίδος φυλῆς.
μήποτε δὲ ἀπὸ Τιτακοῦ ὠνομάσθησαν οὗ μνημονεύει Ἡρόδοτος.
Τιτᾶνες οἱ καταχθόνιοι δαίμονες.
Τιτανίδα γῆν οἱ μὲν τὴν πᾶσαν οἱ δὲ τὴν Ἀττικήν.
ἀπὸ Τιτηνίου ἑνὸς τῶν Τιτάνων ἀρχαιοτέρου οἰκήσαντος περὶ Μαραθῶνα ὃς μόνος οὐκ ἐστράτευσεν ἐπὶ τοὺς θεούς ὡς Φιλόχορος ἐν Τετραπόλει Ἴστρος δ' ἐν αʹ Ἀττικῶν.
Τιτᾶνας βοᾶν ἐβοήθουν γὰρ τοῖς ἀνθρώποις ἐπακούοντες ὡς Νίκανδρος ἐν αʹ Αἰτωλικῶν.
ἐνομίζοντο δὲ τῶν Πριαπωδῶν θεῶν εἶναι.
Τίτανον λευκόν ἢ γύψον κονίαν.
λίθος διακεκαυμένη ἣν πάλαι μὲν τίτανον νυνὶ δὲ ἄσβεστον καλοῦσι.
Τίτανος ἡ κεκαυμένη λίθος ἡ ἄσβεστος θηλυκὸν δὲ ἡ τίτανος σπάνιον δὲ ἀρσενικῶς.
Τιτανῶδες βλέπειν καταπληκτικόν φοβερόν.
καὶ Τιτανικὸν σπέρμα.
Αἰλιανός ὁ δὲ ἐν τοσούτῳ κακῷ ὢν οὐκ ἐπελάθετο τῆς βδελυρᾶς ἐκείνης καὶ ἀθέου συγγραφῆς ἣν ὁ Γαργήττιος ὥσπερ οὖν τὰ ἐκ Τιτανικῶν σπερμάτων φύντα.
Τιταρήσιον ὄνομα πόλεως.
Τί ταῦτα ἀντὶ τοῦ διατί Ἀριστοφάνης τί ταῦτ' ἔχουσαι κεῖνον αἰτιώμεθα βαρέως τε φέρομεν Τιταίνω.
Τιταιρώνιον ἀκρωτήριον.
Τιτηνίδα γῆν ζήτει ἐν τῷ Τιτανίδα γῆν.
Τίτθαι Ἀριστοφάνης κᾆθ' ὥσπερ αἱ τίτθαι γε σιτίζεις κακῶς.
οὕτω καλοῦνται αἱ παρὰ τοῖς τιτθίοις καὶ τῷ γάλακτι τρέφουσαι τὰ παιδία αἵτινες διὰ τὸ μὴ δύνασθαι τὰ παιδία ὁλοκλήρους τὰς τροφὰς ἐσθίειν διαμασώμεναι οὕτω μετὰ τὸ κατεργάσασθαι τὰ ἐδέσματα ἐξαίρουσαι τοῦ ἰδίου στόματος ἐντιθέασι τοῖς τῶν παιδίων.
εἶτα συμβαίνει τὰς ἀγνώμονας ὀλίγα μὲν διδόναι τοῖς παιδίοις αὐτὰς δὲ κατεσθίειν τὰ πλείονα.
οὕτω ὁ Κλέων ὀλίγα μὲν τῷ δήμῳ χαριζόμενος τὰ πλείω ἐκέρδαινε μασώμενος γὰρ τῷ μὲν ὀλίγον ἐντιθεῖς αὐτὸς δὲ ἐκείνου τριπλάσιον κατέσπακας.
Τίτθη τροφός μάμμη.
ὅσα δὲ ἀργίᾳ μεμάρανται καὶ ῥᾳθυμίᾳ διέφθαρται μειράκια ταῖς τίτθαις ἀπομύττειν καὶ ταῖς γυναιξὶ λούειν ἀποπέμψατε καὶ θρυπτόμενα παρὰ ταύταις στωμύλλεσθαι καὶ λαλεῖν περὶ κρόκης καὶ στημόνων ἐάσωμεν.
καὶ Τιτθεία ἡ ἐπιμέλεια.
Τιτθοί μαστοί ἤτοι τῶν μαζῶν τὰ ἄκρα.
Τίτλος τίτλος διαφέρει κεφαλαίου.
καὶ ὁ μὲν Ματθαῖος ἔχει τίτλους ξηʹ κεφάλαια τνεʹ ὁ δὲ Μάρκος τίτλους μηʹ κεφάλαια λϚʹ ὁ δὲ Λουκᾶς τίτλους πγʹ κεφάλαια τμηʹ ὁ δὲ Ἰωάννης τίτλους ιηʹ κεφάλαια σλβʹ.
καὶ Τιτλάριον δέλτος πινακίδιον σχεδάριον.
Τῖτος βασιλεὺς Ῥωμαίων Οὐεσπεσιανοῦ υἱός ἀνὴρ πᾶν ἀρετῆς συνειληφὼς γένος ὡς πρὸς ἁπάντων ἔρως τε καὶ τρυφὴ τοῦ θνητοῦ προσαγορευθῆναι γένους εὐγλωττότατός τε γὰρ καὶ πολεμικώτατος καὶ μετριώτατος ἦν καὶ τῇ μὲν Λατίνων ἐπιχωρίῳ γλώττῃ πρὸς τὰς τῶν κοινῶν ἐχρῆτο διοικήσεις ποιήματα δὲ καὶ τραγῳδίας Ἑλλάδι φωνῇ διεπονεῖτο.
ἐπεὶ δὲ ᾑρήκει τὰ Ἱεροσόλυμα ὁ Τῖτος Συρία τε πᾶσα καὶ Αἴγυπτος καὶ ὅσα τῇ Παλαιστίνῃ πρόσοικα γένη ἐστεφάνουν τὸν ἄνδρα νικητὴν ἀνακαλοῦντες.
ὁ δὲ διωθεῖτο τοὺς στεφάνους οὐκ αὐτὸς λέγων εἰργάσθαι ταῦτα θεῷ δὲ φήναντι ὀργὴν ἐπιδεδωκέναι τὰς ἑαυτοῦ χεῖρας.
οὕτως ἦν μέτριος καὶ σωφροσύνης μεστός.
ἐπὶ δὲ Τίτου τούτου τὴν Ἱερουσαλὴμ πολιορκοῦντος Ῥωμαῖός τις τῶν ἱππέων δοκιμώτατος τοὺς Ἰουδαίους ὠθουμένους κατὰ τῆς φάραγγος θεασάμενος ἐκ πλαγίου παρελαύνων τὸν ἵππον ἁρπάζει τινὰ νεανίαν φεύγοντα στιβαρὸν κατὰ τὸ σῶμα καὶ ὡπλισμένον ἐκ τοῦ σφυροῦ δραξάμενος ἑαυτὸν ἐπικλίνας τοῦ ἵππου τρέχοντος καὶ τὸν Ἰουδαῖον ἔφιππον καταδιώκοντος.
καὶ τοσοῦτον τῆς δεξιᾶς τόνον καὶ τοῦ λοιποῦ σώματος ἐπιδειξάμενος καὶ τῆς ἱππικῆς τέχνης τὴν ἀρετήν ὥσπερ τι κειμήλιον ἧκε τῷ Καίσαρι κομίζων τὸν αἰχμάλωτον.
ὁ δὲ Τῖτος ὑπερθαυμάσας τῆς ἰσχύος τούτου καὶ δυνάμεως τὸ ἀήττητον δώροις αὐτὸν ἀμείψας τὸν ληφθέντα ἀπέκτεινε.
Τῖτος στρατηγὸς Ῥωμαίων.
τούτῳ δὲ ἐγεγόνει πάντα κατὰ νοῦν καὶ ταὐτομάτου συνεργήσαντος τὸ δὲ πολὺ διὰ τῆς αὐτοῦ προνοίας ἁπάντων κεχειρισμένων πάνυ γὰρ ἀγχίνους εἰ καί τις ἕτερος ὢν οὗτος γέγονεν.
οὕτω γὰρ εὐστόχως ἐχείριζε καὶ νουνεχῶς οὐ μόνον τὰς κοινὰς ἐπιβολάς ἀλλὰ καὶ τὰς κατ' ἰδίαν ἐντεύξεις ὥσθ' ὑπερβολὴν μὴ καταλιπεῖν.
καίτοι γε νέος ἦν κομιδῇ πλείω γὰρ λʹ ἐτῶν οὐκ εἶχε.
καὶ πρῶτος εἰς τὴν Ἑλλάδα διέβη μετὰ στρατοπέδων.
Τί τοῦτό σοι τὸ πυρρόν ἐστιν Κινησίας σου κατατετίληκεν οὗτος μαλακὸς ἦν.
Τιτώ ἡ ἡμέρα.
Τιττυβίζετε ποιὸν ἦχον ἀποτελεῖτε.
καὶ Βάβριος ἐπὶ χελιδόνος ταύτης ἀκούσας μικρὰ τιττυβιζούσης.
Τιτυός οὗτος ἐρῶν τῆς Λητοῦς κατέσχεν αὐτῆς τοῦ κρηδέμνου ἧς παῖδες Ἀπόλλων καὶ Ἄρτεμις κατετόξευσαν αὐτὸν καὶ ἀνεῖλον.
καὶ νῦν φησίν ἐν τῷ ᾅδῃ κολάζεται ἔχων βέλη ἐμπεπαρμένα τῷ ἥπατι.
Τιτυσκόμενος στοχαζόμενος.
ἀπὸ μετοχῆς εἰς ῥῆμα.
ἔστι δὲ παρὰ τὸ θεῶ θῶ τῶ τύω τύσω τιτύσκω.
Τίφη ἡ καλουμένη σίλφη.
ἐστὶ δὲ ζῷον κανθαρῶδες.
Τῖφος ὁ κάθυγρος τόπος.
Τί φῶ τί εἴπω Τῖφυς.
Τλεγγίς τλεγγίδος τὸ παρ' ἡμῖν κτένιον.
Τλῆ δ' Ἥρη ὑπέμεινε.
Τλῆθι ὑπόμεινον.
Τλήμονος ἐλεεινοῦ.
Τλήμων τολμηρά ἀναιδής.
ἡ δ' ὧδε τλήμων ὥστε τῷ μιάστορι ξύνεστ' Ἐριννὺν οὔτιν' ἐκφοβουμένη.
Τλῆναι ὑπομεῖναι.
Τληπαθής ὑπομένων ἐν τῷ πάσχειν.
Τληπόλεμος ὁ τὰ τῆς βασιλείας τῶν Αἰγυπτίων πράγματα μεταχειριζόμενος ἦν μὲν κατὰ τὴν ἡλικίαν νέος καὶ κατὰ τὸ συνεχὲς ἐν στρατιωτικῷ βίῳ διεγεγόνει μετὰ φαντασίας.
ἦν δὲ καὶ τῇ φύσει μετέωρος καὶ φιλόδοξος καὶ καθόλου πολλὰ μὲν εἰς πραγμάτων λόγον ἀγαθὰ προεφέρετο πολλὰ δὲ καὶ κακά.
στρατηγεῖν μὲν γὰρ ἐν τοῖς ὑπαίθροις καὶ χειρίζειν πολεμικὰς πράξεις δυνατὸς ἦν καὶ ἀνδρώδης ὑπῆρχε τῇ φύσει καὶ πρὸς τὰς στρατιωτικὰς ὁμιλίας εὐφυῶς διέκειτο πρὸς δὲ ποικίλων πραγμάτων χειρισμὸν δεόμενον ἐπιστάσεως καὶ νήψεως καὶ πρὸς φυλακὴν χρημάτων καὶ καθόλου τὴν περὶ τὸ λυσιτελὲς οἰκονομίαν ἀφυέστατος ὑπῆρχε πάντων ᾗ καὶ ταχέως οὐ μόνον ἔσφηλεν ἀλλὰ καὶ τὴν βασιλείαν ἠλάττωσε παραλαβὼν γὰρ τὴν τῶν χρημάτων ἐξουσίαν τὸ μὲν πλεῖστον μέρος τῆς ἡμέρας κατέτριβε σφαιρομαχῶν καὶ πρὸς τὰ μειράκια διαμιλλώμενος ἐν τοῖς ὅπλοις ἀπὸ δὲ τούτων γινόμενος εὐθέως πότους συνῆγε καὶ τὸ πλεῖον μέρος τοῦ βίου περὶ ταῦτα καὶ σὺν τούτοις εἶχε τὴν διατριβήν.
ὃν δέ ποτε χρόνον τῆς ἡμέρας ἀπεμέριζε πρὸς ἐντεύξεις ἐν τούτῳ διεδίδου μᾶλλον δ' εἰ δεῖ τὸ φαινόμενον εἰπεῖν διερρίπτει τὰ βασιλικὰ χρήματα τοῖς ἀπὸ τῆς Ἑλλάδος προσγεγονόσι πρεσβευταῖς καὶ τοῖς περὶ τὸν Διόνυσον τεχνίταις.
καθόλου γὰρ ἀνανεύειν οὐκ ᾔδει τῷ δὲ πρὸς χάριν ὁμιλήσαντι πᾶν ἐξ ἑτοίμου τὸ φανὲν ἐδίδου.
καὶ τὰ λείποντα ζήτει ἐν τῇ Πολυβίου ἱστορίᾳ.
Τλήσομαι ὑπομενῶ.
Τλητικῶς ὑπομονητικῶς.
Τμαγέν κοπέν.
Τμήδην τμητικῶς.
Τμηθείσῃ κοπείσῃ.
Τμῆμα κόμμα.
Τμῆσις ἡ τομή.
Τμητικός ὁ τέμνων.
Τμητοῖς ὁλκοῖς ἐγκύρσαι τούτεστι τοῖς λώροις τοῖς ἱμάσιν ὁλκοὺς οὖν ἀντὶ τῶν ἱμάντων οἷς εἱλκύσθη Ὀρέστης πεσὼν ἐκ τοῦ ἅρματος.
Τμῶλος ὄνομα ὄρους.
Τμώμενος ἀποτεμνόμενος.
Τὸ ἀντάλλαγμα τοὺς κατὰ σάρκα προγόνους τοῦ Χριστοῦ ἴχνη καὶ ἀντάλλαγμα ἐκάλεσαν οἱ οʹ ἑρμηνευταί.
Δαβίδ τὸ ἀντάλλαγμα τοῦ Χριστοῦ σου.
Τὸ ἀπὸ τῆς Παλλαινίδος τὸ φοβερόν.
ἀπὸ τῆς ἐπὶ Παλληνίδι μάχης ἐν ᾗ ἡττήθησαν Ἀθηναῖοι.
Τὸ ἀρνίον σοι λελάληκεν ἐν Αἰγύπτῳ ὥς φασιν ἀνθρωπείᾳ φωνῇ ἐλάλησεν εὑρέθη δὲ ἔχον ἐν τῇ κεφαλῇ βασίλειον δράκοντα ὑπὲρ τῆς κεφαλῆς αὐτοῦ πτερωτόν ἔχοντα μῆκος πήχεων δʹ καί τινι λελάληκε τὰ μέλλοντα.
Τὸ βασιλικὸν βοΐδιον ἐπὶ Πτολεμαίου βοῦς ἀπέτεκεν ἓξ βοΐδια.
πρὸς οἰωνοῦ δὲ ἀγαθοῦ τὸ συμβησόμενον λαβὼν ὁ Πτολεμαῖος προσέταξεν ἐν τοῖς βασιλείοις τρέφεσθαι μετὰ πάσης ἐπιμελείας διὸ βασιλικὸν ἐκλήθη.
Τὸ γὰρ ἐσλεύσσειν οἰκεῖα πάθη μηδενὸς ἄλλου παραπράξαντος μεγάλας ὀδύνας ὑποτείνει οἷον μηδενὸς συμπράξαντος καὶ μετασχόντος ἁμαρτημάτων ἡ γὰρ κοινωνία τῶν ἁμαρτημάτων φέρει τὴν παραμυθίαν.
Τὸ γὰρ τὴν φροντίδα ἔξω τῶν κακῶν οἰκεῖν γλυκύ.
Τόγε αὑτοῦ μέρος κατὰ τὴν αὐτοῦ προαίρεσιν.
Αἰλιανός τί γὰρ δὴ μαθὼν ἐτόλμησε τόγε αὑτοῦ μέρος δουλώσασθαι Λυδοῖς Πέρσας Τό γε ἧκον ὅσον ἐπ' αὐτῷ ὅσον δυνατόν.
Τὸ δέ μοι τοῦτο δέ μοι.
Τὸ Δίωνος γρῦ οὗτος ὁ Δίων Ἀλεξανδρεὺς ἦν τὸ γένος διαβόητος δὲ ἐπὶ φιλοσοφίᾳ ὃς ἔχων ἀδελφὸν παλαιστήν Τόψιον καλούμενον λοιδορούμενος ὑπό τινος τῶν ἀνταγωνιστῶν αὐτοῦ καὶ ἀκούων ῥητὰ καὶ ἄρρητα καὶ πολλοῦ ὄχλου ἐπακολουθοῦντος αὐτὸς μὲν οὐδὲν ἐφθέγξατο κατεσταλμένον τὸ τῆς σοφίας παράγγελμα τηρῶν ἐντὸς δὲ τοῦ ἰδίου πυλῶνος γενόμενος καὶ μηδὲν ὀργῆς ὑποφήνας εἶπε πρὸς τὸν νεανίαν οὐδὲ γρῦ ὁ δὲ ἀθυμήσας ἀπήγξατο.
εἴρηται τὸ γρῦ ἐπὶ μικροῦ καὶ τοῦ τυχόντος.
καὶ ὁ ῥύπος τοῦ ὄνυχος.
Τὸ ἐπίπαν τὸ σύνολον.
Τὸ Ἡσιόδειον γῆρας ἐπὶ τῶν ὑπεργήρων φέρεται γὰρ καὶ ἐπίγραμμα Πινδάρου τοιοῦτον χαῖρε δὶς ἡβήσας καὶ δὶς τάφων ἀντιβολήσας Ἡσίοδ' ἀνθρώποις μέτρον ἔχων σοφίης.
Τὸ Ἱππάρχου τειχίον Ἵππαρχος ὁ Πεισιστράτου περὶ τὴν Ἀκαδημίαν τεῖχος ᾠκοδόμησε πολλὰ ἀναγκάσας ἀναλῶσαι τοὺς Ἀθηναίους.
ὅθεν καὶ ἐπὶ τῶν δαπανηρῶν πραγμάτων ἡ παροιμία εἴρηται.
Τὸ θερμὸν τοῦ ὀβελοῦ ἐπὶ τῶν αἱρουμένων τὰ χείρονα ἀντὶ τῶν κρειττόνων ἡ παροιμία ἀπὸ τῶν ἀπείρως δρασσομένων κατὰ τὸ πεπυρωμένον τῶν ὀβελίσκων.
μέμνηται αὐτῆς Σοφοκλῆς.
Τὸ καλῶς ἔχον τὸ συμφέρον.
Οἰδίπους τὸ καλῶς δ' ἔχον πάλαισμα τῇ πόλει μὴ λῦσαι θεὸν αἰτοῦμαι.
τουτέστι μὴ λῦσαι τῇ πόλει τὸ συμφέρον αἰτοῦμαι.
Τοκάς ἡ γεννῶσα.
Τὸ κατακύλλωμα τὸ πέρας καὶ ἀνωτάτω τῶν κακῶν.
Τοκήων γονέων ἢ τέκνων.
Τόκος Ἀριστοφάνης Νεφέλαις τοῦτο δ' ἔσθ' ὁ τόκος τί θηρίον τί δ' ἄλλο γ' ἢ κατὰ μῆνα καὶ καθ' ἡμέραν πλέον πλέον τἀργύριον ἀεὶ γίνεται ὑπορρέοντος τοῦ χρόνου Τοκοφορεῖν τόκους λαμβάνειν.
Τόκος δὲ εἶδος πλεονεξίας.
Τολμήεντι ὑπομονητικῷ.
Αἰλιανός ὁ δὲ ἐσήλατο ἐς τὸν νεών ἕτοιμα δὴ καταγράφων καὶ ὅτι τολμήσει ταῦτα.
ἐφ' οἷς ἐνόσει ἐπ' ἐρημίᾳ τῶν ἐπικουρῆσαι τῇ κόρῃ δυναμένων πεπιστευκώς.
Τολμηρός ὅτι τὸν τολμηρὸν εἰς τὸν ἀνδρεῖον μεταλαμβάνουσι.
καὶ ζήτει ἐν τῷ ἐγκράτεια.
Τολμῆσαι ὑπομεῖναι.
Νόμων θʹ εἰ πατέρα ἀποκτείνει τις αὐτὸν τοῦτον ὑπὸ τέκνων τολμῆσαι βίᾳ πάσχοντα.
καὶ ἐν βʹ τολμῶν ἀντὶ τοῦ τολμῶν ὑπομένοι.
καὶ Ἀριστοφάνης ὦ μιαρὲ καὶ τολμηρὲ κἀναίσχυντε σύ καὶ μιαρὲ καὶ παμμίαρε καὶ μιαρώτατε πῶς δεῦρ' ἀνῆλθες ὦ μιαρῶν μιαρώτατε Τολμητής.
Τολμητίας τολμηρός.
Ἀγαθίας τολμητίας γὰρ ἦν ἐς τὰ μάλιστα καὶ ταραχώδης καὶ πέρα τοῦ ἀναγκαίου τὸ φιλοκίνδυνον κεκτημένος.
περὶ Θευδιβέρτου λέγων υἱοῦ Θευδερίχου.
Τολύβη ὄνομα κύριον.
Τολυπεύειν ἐξεργάζεσθαι τολύπη γὰρ ἡ ἐργασία.
οἱ δὲ καλῳδίοις τε καὶ τολύπαις τοὺς καλάμους ξυνδήσαντες κώμυθας πολλὰς ἀπειργάσαντο.
Τολύπευμα Συναγωγή τὸ κατασκευαστὸν καὶ πεφιλοκαλημένον ἔριον.
Τολύπη ἀγρία κολοκύντη.
Τὸ μὲν νόημα τῆς θεοῦ τὸ δὲ κλέμμ' ἐμόν οὕτω γὰρ οἱ δημαγωγοὶ ἀστεϊζόμενοι ἔλεγον τὰς ἑαυτῶν ἐπινοίας τῆς θεοῦ ὅτι ὁ μὲν θεὸς ὑπέβαλεν ὁ ἐργασάμενος δ' ἐγώ.
Τομεῖς οἱ ἐμπρόσθιοι ὀδόντες.
Τὸ Μηλιακὸν πλοῖον ἐπὶ τῶν ἄγαν ῥεόντων πλοίων εἴρηται τοῦτο.
ἀπὸ ἱστορίας τινός φησὶ γὰρ Ἀριστοτέλης Ἱππότην εἰς ἀποικίαν στελλόμενον τοῖς μὴ βουληθεῖσιν αὐτῷ συμπλεῖν καταράσασθαι.
ἐπειδὴ γὰρ προφασιζόμενοι οἱ μὲν τὰς γυναῖκας αὐτοῖς ἀρρωστεῖν οἱ δὲ τὰ πλοῖα ῥεῖν κατέμενον κατηράσατο μήτε πλοῖα στεγανὰ αὐτοῖς γενέσθαι ποτὲ καὶ ὑπὸ τῶν γυναικῶν κρατεῖσθαι ἀεί.
Τομίας εὐνοῦχος.
ὁ δὲ Ναρσῆς ὁ στρατηγὸς τῶν Ῥωμαίων τομίας ἦν καὶ τῆς εὐγλωττίας αὐτῷ οὔτι μάλα μετῆν οὐδὲ παιδείας καὶ ἐν τοῖς βασιλείοις τρυφερώτατα ἀνατεθραμμένος.
ἦν δὲ ἄρα καὶ τὸ σῶμα βραχὺς καὶ ἐν ἰσχνότητι ἐκδεδιῃτημένος.
ἦν δ' ἐπὶ Ἰουστινιανοῦ.
Τόμις ὄνομα πόλεως.
Τομόν τὸ τμητικόν.
οὕτως Πλάτων.
Τόμος ὁ χάρτης.
Τόμυρις βασίλεια Μασσαγετῶν ἣν μνώμενος Κῦρος ὁ Περσῶν βασιλεύς ὥς οἱ δόλῳ οὐ προεχώρεεν ἐλάσας ἐπὶ τὸν Ἀράξεα ἐποιέετο ἐκ τοῦ ἐμφανοῦς τὴν στρατείαν.
Τὸν ἀφ' ἱερᾶς γραμμή ἐν τῇ τῶν πεττῶν παιδιᾷ.
Μένανδρος Καταψευδομένῳ.
Τόνδε τοῦτον.
Τοναῖος δρόμος.
Τὸν ἐγκέφαλον ὥσπερ κατασεσεῖσθαί μοι δοκεῖς τουτέστι τὰ κεκρυμμένα.
Τονεφέρσωφρις βασιλεὺς Αἰγύπτου.
Τονθορύζει ὑπόπτως λαλεῖ ψιθυρίζει ἠρέμα γογγύζει ἢ λάθρα φθέγγεται ἢ ὑποτρέμει τὰ χείλη κινῶν.
ὑποτονθορύζοντος δὲ τοῦ πλήθους καὶ ἀγανακτοῦντος λόγοις ἐχέφροσιν ὁ στρατηγὸς τούτους ἐμάλασσε.
πάλιν τε θροῦν ὑπεξαπτόντων καὶ τονθορύζειν πειρωμένων ἔφη.
Τὸν ἵππον ὁ Σκύθης ἐπὶ τῶν κρύφα τινὸς ἐφιεμένων φανερῶς δὲ ἀπωθουμένων.
λέγεται δὲ καί ὁ Σκύθης τὸν ἵππον.
ζήτει καὶ ἐν τῷ Σκύθης.
ζήτει τὴν αὐτὴν παροιμίαν καὶ ἐν τῷ ἀκκιζόμενος.
Τὸν Κολοφῶνα ἐπίθες ιβʹ πόλεις τῆς Ἰωνίας συνῄεσαν εἰς τὸ Πάνιον λεγόμενον περὶ τῶν κοινῶν βουλευσόμεναι.
καὶ εἴ ποτε ἴσαι αἱ ψῆφοι ἐγένοντο οἱ Κολοφώνιοι περιττὴν ἐτίθεντο τὴν νικῶσαν Σμυρναίους γὰρ ἐλθόντας εἶχον συνοίκους ὑπὲρ ὧν καὶ τὴν ψῆφον ἐτίθεντο.
ὅθεν ἐπὶ τῆς κρατούσης καὶ βεβαίας ψήφου ἡ παροιμία εἴρηται.
Τὸν Κολοφῶνα ἐπέθηκεν ἐκ τοῦ τοὺς Κολοφωνίους πρὸς ἑαυτοὺς στασιάσαντάς τινα τούτων μοῖραν ξυνοικίσαι τοῖς Σμυρναίοις.
εἰς πόλεμον δέ ποτέ τινα ἀπελθόντων Σμυρναίων τοὺς μὲν ὑπολειφθέντας ἐν Σμύρνῃ Κολοφωνίους κρατῆσαι αὐτῆς ὡς τοὺς Κολοφωνίους ἐκ τούτου δύο πόλεις ἔχειν τήν τε Κολοφῶνα καὶ Σμύρναν.
καὶ ἐν τῷ βουλεύεσθαι περί τινος Σμυρναίους οἳ ὑπελείφθησαν μετὰ τῶν Κολοφωνίων ἐν Σμύρνῃ ὅτε ἴσαι ψῆφοι τούτοις ἐγένοντο πρὸς τοὺς Κολοφωνίους ἀναφέρειν αὐτάς καὶ ᾗ προσέθεντο ταύτην κρατεῖν.
καὶ οὕτω λέγεται ἐπὶ παντὸς τοῦ κυριωτάτου τὸν Κολοφῶνα ἐπιτίθεσθαι τοῖς λοιποῖς ὡς ἐπὶ τῶν ψήφων τῶν βʹ τῶν Κολοφωνίων τῇ τούτων ἑτέρᾳ.
Τὸν ξύοντα ἀντιξύειν ἐπὶ τῶν βλαπτόντων τινάς ἢ καὶ θεραπευόντων.
ἡ δὲ μεταφορὰ ἀπὸ τῶν ὄνων παρόσον ἐκεῖνοι ὑπ' ἀλλήλων κνήθονται καὶ ἀντικνήθουσι.
Τόνον εὔτονον ἢ δύναμιν.
Πισίδης εἷλκες γὰρ αὐτοὺς ὥσπερ ἡλίου τόνος σύρει πρὸς αὑτὸν ἑλκτικῶς τὰς ἰκμάδας.
Τόνος καὶ τοῦ κραββάτου τὰ σχοινία.
Τόνος καὶ τὸ ἑξάμετρον ἔπος.
Πυθικὸν ἦν προμάντευμα ἐν τόνοις ἑξαμέτροις οὕτω προλέγον τὴν τελευτήν Αἰακίδη προφύλαξο μολεῖν Ἀχερούσιον ὕδωρ Πανδοσίην θ' ὅθι τοι θάνατος πεπρωμένον ἐστί.
καὶ συνάψας μάχην Βρεττίοις καὶ Λευκανοῖς ἐπί τινι ποταμῷ τῆς γεφύρας ῥαγείσης τῶν προσχώρων ἀκούσας τὸν ποταμὸν ἀποκαλούντων Ἀχερόντιδα τὴν δὲ πλησίον πόλιν Πανδοσίαν πρὸς ὃ εἶχε λόγιον συμβαλὼν τοὺς τόπους καὶ γνοὺς ὅτι ἄρα τὸ χρεὼν ἐκπέπλησται τότε δὴ τὸν εὐκλεᾶ πορεύεται θάνατον καὶ πρὸς μέσους τοὺς πολεμίους ὠθούμενος ἀφειδῶς πολλὰ πρότερον δράσας οὕτω πίπτει μαχόμενος.
ἦν δὲ Ἀλέξανδρος ὁ Φιλίππου κηδεστής Ὀλυμπίου ἀδελφός.
Τὸν Ὕλαν κραυγάζεις ἐπὶ τῶν μάτην πονούντων καὶ κραυγαζόντων ἡ παροιμία ἐπεὶ τὸν Ὕλαν ἀφανῆ γενόμενον Ἡρακλῆς ἀποβὰς τῆς νεὼς Ἀργοῦς καὶ ζητήσας οὐχ εὗρε.
Τοξόται οἱ δημόσιοι ὑπηρέται φύλακες τοῦ ἄστεος τὸν ἀριθμὸν χίλιοι οἵτινες πρότερον μὲν ᾤκουν τὴν ἀγορὰν μέσην σκηνοποιησάμενοι ὕστερον δὲ μετέβησαν εἰς Ἄρειον Πάγον.
ἐκαλοῦντο δὲ οὗτοι καὶ Σκύθαι καὶ Σπευσίνιοι ἀπὸ Σπευσίνου τινὸς τῶν πάλαι πολιτευομένων συντάξαντος τὰ περὶ αὐτούς.
Τοξότης ὑπηρέτης.
Ἀριστοφάνης τοξότης συνήγορος ὥσπερ Εὔαθλος.
ἀντὶ τοῦ ὑπηρέτης.
τοξοποιεῖν μὴ σκυθρώπαζ' οὐ γὰρ πρέπει σοι τοξοποιεῖν τὰς ὀφρῦς.
ἀντὶ τοῦ σκυθρωπάζειν ἀπὸ τοῦ παρακολουθοῦντος τοιοῦτον γὰρ τὸ πρόσωπον τῶν ἐν μερίμνῃ ὄντων.
Ὅμηρος οὐδὲ μέτωπον ἐπ' ὀφρύσι κυανέῃσιν ἰάνθη.
Σοφοκλῆς κατὰ τὸ ἐναντίον ὡς ἂν Διὸς μέτωπον ἰάνθη χαρᾷ.
Τοξότου δημοσίου ὑπηρέτου ἐπόπτου καλουμένου.
Τοπάζειν οἷον στοχάζεσθαι ἐνθυμεῖσθαι ὑπονοεῖν.
καὶ ἐτόπαζον ὁμοίως.
καὶ παρὰ Σοφοκλεῖ ἐν Ἠριγόνῃ ἃ δὲ δόξῃ τοπάζω ταῦτ' ἰδεῖν σαφῶς θέλω.
διὸ καὶ ὑποτοπεῖν τὸ ὑπονοεῖν λέγουσι.
Τοπάζιος λίθος πολυτελής κατ' ἐκείνους τοὺς καιροὺς τιμώμενος.
Τὸ παράπαν διόλου παντελῶς.
οἴνου μὴ πιεῖν τὸ παράπαν.
Τὸ παράπαν κατὰ πάντα τρόπον ἐξ ὁλοκλήρου.
Τὸ Πάρνου σκάφιον ἐπὶ τῶν μικρὰ πολλάκις ζητούντων.
Πάρνος γὰρ ὁ κυβερνήτης σκάφος ἀπώλεσε καὶ συνεχῶς ἠνώχλει.
Τὸ παρὸν εὖ ποιεῖν παροιμία.
Πλάτων Γοργίᾳ καὶ ὡς ἔοικεν ἀνάγκη μοι κατὰ τὸν παλαιὸν λόγον τὸ παρὸν εὖ ποιεῖν.
Κρατῖνος Πυλαίᾳ ἄνδρας σοφοὺς χρὴ τὸ παρὸν πρᾶγμα καλῶς εἰς δύναμιν τίθεσθαι.
Τὸ παρὸν εὖ τίθεσθαι παροιμία.
Τὸ πέρα ἔτι ἐπιπλέον ἢ ἕως τέλους ἢ ὅλως.
Τοπεῖν ὑπονοεῖν.
Τοπεῖον τὰ σχοινία λέγουσι τοπεῖα.
Στράττις Μακεδόσι τὸν πέπλον δὲ τοῦτον ἕλκουσι δεσμεύοντες τοπείοις ἄνδρες.
Τόπος τῶν πολλαχῶς λεγομένων ἐστί λέγεται γὰρ τόπος ὁ φυσικὸς καὶ τὸ μόριον καὶ ἡ ἑκάστου λόγου περίοδος οἱ δὲ παρὰ Ἀριστοτέλει τόποι διὰ τὸ ἔχειν τινὰ ὁμοιότητα τῷ φυσικῷ τόπῳ λέγονται τόποι.
τόποι δέ εἰσιν ἀρχὴ καὶ ἀφορμὴ διαφόρων ἐπιχειρημάτων.
Τοπικὰ δὲ ἐπιγράφεται τὰ τοῦ Ἀριστοτέλους ἀπὸ τοῦ τόπους τινὰς ἐν αὐτοῖς παραδίδοσθαι ἀφ' ὧν ὁρμώμενοι δυνησόμεθα περὶ παντὸς τοῦ προτεθέντος δι' ἐνδόξων συλλογίζεσθαι.
ἔστι γὰρ ὁ τόπος ἀρχή τις ἢ στοιχεῖον ἀφ' οὗ λαμβάνομεν τὰς περὶ ἕκαστον ἀρχάς ἐπιστήσαντες τὴν διάνοιαν τῇ περιγραφῇ μὲν ὡρισμένως ἢ γὰρ περιλαμβάνει τὰ κοινὰ καὶ καθόλου ἅ ἐστι τὰ κύρια τῶν συλλογισμῶν ἢ δύναταί γε ἐξ αὐτῶν τὰ τοιαῦτα δείκνυσθαί τε καὶ λαμβάνεσθαι τοῖς δὲ καθ' ἕκαστα ἀορίστως ἀπὸ τούτων γάρ ἐστιν ὁρμώμενον εὐπορεῖν προτάσεως ἐνδόξου πρὸς τὸ προκείμενον τοῦτο γὰρ ἡ ἀρχή.
ἀξιοῦσι δέ τινες τὸ πρῶτον βιβλίον μὴ Τοπικόν ἀλλὰ Πρὸ τῶν Τόπων ἐπιγράφεσθαι.
ἐνίοτε δὲ ὅσα ἀναγκαῖα τὸ ἐξ ἐνδόξων οὐ γὰρ οἷόν τε περὶ παντὸς τοῦ προτεθέντος ἐξ ἀληθῶν συλλογίζεσθαι.
καὶ ἐν Ἐπιγράμμασι.
ἀλλ' ἐπὶ μὲν γαίης ἐλέῳ τόπος οἱ γὰρ ἰδόντες εὐθύ με πρὸς τύμβους ἔστεφον εὐσεβέες.
νῦν δὲ τεκοῦσα θάλασσα διώλεσε.
τίς παρὰ πόντῳ πίστις Τόπος παραγγέλματος διαφέρει.
παράγγελμα μὲν εἶναι τὸ κοινότερον καὶ καθολικώτερον καὶ ἁπλούστερον λεγόμενον ἀφ' οὗ τόπος εὑρίσκεται ἀρχὴ γὰρ τόπου τὸ παράγγελμα ὥσπερ ὁ τόπος ἐπιχειρήματος.
οἷον παράγγελμα μὲν τὸ οὕτως λεγόμενον ὅτι δεῖ ἐπιχειρεῖν ἀπὸ τῶν ἐναντίων συστοίχων τόπος δέ εἰ τὸ ἐναντίον πολλαχῶς τῷ ἐναντίῳ ἢ εἰ τὸ ἐναντίον τῷ ἐναντίῳ ὑπάρχει τὸ ἐναντίον καὶ πάλιν ὡς ἓν τῶν συστοίχων οὕτω καὶ τὰ λοιπά.
ὁ γὰρ τόπος πρότασις ἤδη τις ἀπὸ τοῦ παραγγέλματος γέγονεν.
Τοποτηρητής εἶδος ἀξιώματος.
Τὸ προσέρπον τὸ ἀποβησόμενον.
Σοφοκλῆς ὤμοι φοβοῦμαι τὸ προσέρπον  περίφαντος ἀνὴρ θανεῖται.
Τὸ ῥά ὅπερ δὴ οὖν ὅπερ οὖν.
Τόργος παρὰ Λυκόφρονι ὁ κύκνος.
λέγεται δὲ καὶ ὁ γύψ.
Τορεύει γλύφει τιτρᾷ.
καί τόρευε πᾶσαν ᾠδήν.
ἀντὶ τοῦ τορῶς καὶ τρανῶς λέγε τὴν ᾠδήν.
Τορεία ἡ ῥητορεία.
Τορκουᾶτος ὄνομα κατ' ἐπίκλησιν κινηθὲν γὰρ τὸ Κελτῶν ἔθνος κατὰ τῆς Ἰταλίας ἐρρύη καὶ ἀντικαθεζομένων ἀλλήλοις τῶν στρατοπέδων Μάλλιος ἀνὴρ τῶν ἀπὸ βουλῆς ἐπιφανὴς τὸν βασιλέα τῶν Κελτῶν τά τε ἄλλα μεγαληγορούμενον καὶ προσιέναι οἱ τὸν ἄριστον τῶν Ῥωμαίων ἐς ἰδιάζουσαν συμπλοκὴν προκαλούμενον ὑποστὰς ἐπικαιρίῳ καταβάλλει τραύματι σκυλεύσας τε τὸν νεκρὸν καὶ τὸν περὶ τὸν τράχηλον στρεπτὸν ἀνελόμενος ὃς ἐπιχώριός ἐστι Κελτοῖς κόσμος αὐτὸς περιέθετο καὶ ἀπὸ τοῦδε Τορκουᾶτος πρὸς τῶν πολιτῶν ἐπικληθεὶς  μνημεῖον τῆς ἀριστείας τὴν ἐπίκλησιν ταύτην τοῖς ἀφ' ἑαυτοῦ καταλέλοιπε.
Τόρμη νύσσα καμπτήρ.
Τορνευτολυρασπιδοπηγοί οἱ ποιοῦντες τὰς λύρας καὶ τὰς ἀσπίδας.
Τόρνος ξύλον στρογγύλον.
ἢ τὸ τρῆμα καὶ τὸ ἐνιέμενον εἰς αὐτό.
Τορνώσασθαι κατασκευάσασθαι.
Τορόν ἰσχυρόν.
καὶ Τορῶς ἰσχυρῶς τρανῶς μεγαλοφώνως.
σαφῶς ἀκριβῶς.
τορῶς τὸ ἀνακλητικὸν σημανθῆναι κελεύσας.
Τορῶ τὸ τρυπῶ.
Τορωναῖος ὄνομα κύριον.
καὶ Τορώνη πόλις ἐν Θρᾴκῃ.
Τορύνη τὸ κινητήριον τῆς χύτρας.
πανταχοῦ δὲ ἐκτείνεται εἰ μὴ παρ' Εὐπόλιδι.
τορύνην τέως δὴ ξίφος ὑπεζωσμένος.
καὶ αὖθις καὶ τὰν ἐπιοδόνον τορύναν.
Τόσιβις θεός.
Τὸ σκαμβὸν ξύλον οὐδέποτ' ὀρθόν αὕτη ἡ παροιμία δημώδης ἐστὶ καὶ φανερά.
τάττεται δὲ κατὰ τῶν διάστροφα ξύλα ἢ πράγματα πειρωμένων κατευθύνειν καὶ μηδὲν ὠφελούντων.
Τὸ σὸν ὄναρ σοι διηγούμενος εἰ γὰρ ἐγώ σοι νῦν αὐτὸν γνωρίζω πέπονθα τὸ τῆς παροιμίας τὸ σὸν ὄναρ τοι διηγούμενος.
Τοσοῦτον ἀντὶ τοῦ τοῦτο.
Σοφοκλῆς καίτοι τοσοῦτον ἐξεπίστασθαι δοκῶ.
τουτέστι τοῦτο.
καὶ ἐν Αἴαντι Σοφοκλῆς τοσοῦτον οἶδα.
ἀντὶ τοῦ μέχρι τούτου.
Τόσῳ τοσούτῳ.
Τοσούτῳ θεῷ ἀντὶ τοῦ μεγάλῳ.
καὶ νόμον ἔθεντο εἰ τοιοῦτοι γένοιντο ὑπὸ τῷ τοσούτῳ θεῷ εὐδαιμονίαν εἶναι καταγράφοντες κοινήν.
Τὸ συνοῖσον τὸ συμφέρον.
ὁ δὲ αἰσθόμενος φιλυπόστροφος γίνεται τὸ συνοῖσον τῇ προθυμίᾳ πραγματευόμενος.
Τότε δὴ τότε ἀντὶ τοῦ παραυτίκα.
τότε δὴ τότε ἡ Φραγγικὴ δύναμις τοῖς Ῥωμαίοις ξυρραγεῖσα ἐξωθεῖ αὐτούς.
Του καὶ ἐπὶ θηλυκοῦ τάττεται ὥσπερ τὸ τίνος.
Ἀριστοφάνης Ἀμφιάρεῳ ταυτὶ τὰ κρέ' αὐτῷ παρὰ γυναικός του φέρω.
ἐπὶ δὲ οὐδετέρου Δαναΐσιν ἀλλ' εἴσιθ' ὡς τὸ πρᾶγμα λέξαι βούλομαι τουτί προσόζειν γὰρ κᾄκ του μοι δοκεῖ.
ἐπὶ δὲ ἀρσενικοῦ Κοριαννοῖ Φερεκράτης πάντως γάρ εἰσι τῶν φίλων ἑνός γέ του.
Τοῦ Βάϋνος χορός ἐπὶ τῶν ἁπλουστέρων καὶ ἀμαθῶν εἴρηται ἡ παροιμία.
Τοῦ γὰρ τοῦτο ποιήσει ἀντὶ τοῦ ἕνεκα τίνος Τοὔγκυκλον τὸ ἔγκυκλον.
τουτέστι τὴν Πύλον διὰ τὴν τῶν τειχῶν περιβολήν.
ἀπὸ μεταφορᾶς τῶν περιβολαίων.
τουτέστιν ἣν ἔχομεν καὶ περιβαλλόμεθα.
Τοῦ δ' ἄρα ὁ Κωρυκαῖος ἠκροάζετο φασὶν ὅτι περὶ Κώρυκον τῆς Παμφυλίας ἦσαν πειραταί οἷς τινες τῶν ἐν Κωρύκῳ συμπράττοντες περιειργάζοντο τῶν πλεόντων τὰ φορτία καὶ τὸν καιρόν καθ' ὃν μέλλοιεν πλεῖν τοῖς πειραταῖς ἐμήνυον.
ἐκράτησεν οὖν ἡ παροιμία ἐπὶ τῶν δοκούντων μὲν λανθάνειν εἰς γνῶσιν δὲ ἐρχομένων.
Τοῦ Διὸς τὸ σάνδαλον ἐπὶ τῶν ὡς μέγα δή τι Εὔπολις Χρυσῷ γένει.
Τοῦθ' ᾅδης διακρινεῖ πρότερον ἢ 'γὼ πείσομαι.
Τοῦ καθήκοντος χρόνου πέρα τουτέστι τοῦ ὁρισθέντος λέγεται δὲ καὶ τοῦ εἰκότος πέρα.
Τοῦλδον Ῥωμαϊστὶ τὰ σαγμάρια τὰ τὴν ἀποσκεύην τῶν πολεμίων βαστάζοντα.
Τοὔλαιον τὸ ἔλαιον.
Τοὐλαιόν τὸ ἀριστερόν.
Τοὔμπαλιν τὸ ἔμπαλιν.
Τοῦ Μορύχου Διονύσου.
μορύξαι τὸ μολῦναί ἐστι παρόσον κἀκεῖνος τῷ γλεύκει τῶν σταφυλῶν καὶ τοῖς χλωροῖς σύκοις ἐν τῷ τρύγει μολύνεται.
Τοὔμπικες οἱ βασιλεῖς τῶν Ῥωμαίων.
Τοὔνεκα οὗ χάριν ἢ τούτου χάριν.
Τουννουτουΐ μικροῦ.
συναγαγὼν δὲ τοὺς δακτύλους τοῦτό φησιν.
Ἀριστοφάνης Νεφέλαις σκέψαι τοίνυν ἀπὸ γαστριδίου τουννουτουῒ οἷα πέπορδας.
Τοῦ πάνυ τοῦ πανυμνήτου.
καὶ Συμεῶνα τὸν πάνυ.
Τοῦ 'πιόντος τοῦ τυχόντος.
Σοφοκλῆς καίτοι τό γ' αἴνιγμ' οὐχὶ τοῦ 'πιόντος ἦν ἀνδρὸς διειπεῖν ἀλλὰ μαντείας ἔδει ἣν οὔτ' ἀπ' οἰωνῶν σὺ προὐφάνης ἔχων οὔτ' ἐκ θεῶν του γνωτόν ἀλλ' ἐγὼ μολὼν ὁ μηδὲν οὐδεὶς Οἰδίπους ἔπαυσά νιν γνώμῃ κυρήσας οὐδ' ἀπ' οἰωνῶν μαθών.
Τοὖπος τὸ ἔπος.
κἄστ' ἐκεῖνο τοὖπος ὀρθῶς κοὐ κακῶς εἰρημένον παρ' Ἀριστοφάνει οὔτε σὺν πανωλέθροισιν οὐδ' ἄνευ πανωλέθρων.
ἐν παροιμίᾳ τοῦτο λέγεται κακὸν γυναῖκες ἀλλ' ὅμως ὦ δημότα οὐκ ἔστιν οἰκεῖν οἰκίαν ἄνευ κακοῦ.
Τουρουλλός πόλις Θρᾳκική.
Τούς ἀντὶ τοῦ τούτους.
Ὅμηρος μὴ μὲν τοὺς ἵππους τε.
καὶ Τοῖσιν ὁμοίως ἀντὶ τοῦ τούτοις.
Τοῦ σελίνου δεῖται ἐπὶ τῶν ἀσφαλῶς νοσούντων.
καὶ γὰρ εἰώθαμεν τὰ μνήματα στεφανοῦν σελίνοις ὥς φησι Πλούταρχος.
Τοὺς ἑταίρους τραγῳδοὺς ἀγωνιεῖται παροιμία ἐστὶν ἐπὶ τῶν ἁρμοζομένων καὶ σεμνοποιούντων ἑαυτοὺς πρὸς τὰ ἐναντία ὡς Δίδυμός φησι.
Τοὺς Κόσα λόγους Κόσας ἐγένετο δίκαιος ἀνήρ Πελληνεὺς τὸ γένος.
οἱ δὲ Πελληνεῖς οὗτοι πόλεμον ἔσχον πρὸς τοὺς Σαλαμινίους καὶ ἐπεκαλέσαντο συμμάχους τοὺς γείτονας ὁμολογήσαντες αὐτοῖς μεταδώσειν τῆς χώρας νικήσαντες δὲ οὐ μετέδωκαν καὶ ταῦτα συμβουλεύοντος τοῦ Κόσου ταῖς ὁμολογίαις ἐμμένειν.
ἀνθ' ὧν λοιμῷ περιπεσόντες τοὺς Κόσου λόγους ἐπῄνουν.
Τουσκιανός ῥήτωρ δεινότατος.
Τουσκλάνῳ ἀγρῷ οὕτως λεγομένῳ.
ὁ δὲ Τιμαγένης ἐκπεσὼν τῆς σχολῆς διὰ τὸ παρρησιαστὴς εἶναι ἐν ἀργῷ διῆγε Τουσκλάνῳ λεγομένῳ.
Τοῦσκοι οἱ Τυρρηνοί.
καὶ ζήτει ἐν τῷ Τυρρηνία χώρα.
Τοὔστρακον τὸ ὄστρακον.
Ἀριστοφάνης καὶ παράθου τοὔστρακον πρὸ τῆς θύρας.
τὰ καλούμενα ἀρδάνια.
Τοὺς χωρὶς οἰκοῦντας Δημοσθένης Φιλιππικοῖς καὶ μετὰ ταῦτα ἐμβαίνειν τοὺς μετοίκους ἔδοξε καὶ τοὺς χωρὶς οἰκοῦντας τῶν δεσποτῶν.
οὐ μὴν ἀλλὰ καὶ χωρὶς τοῦ προκεῖσθαι φανερὸν ἂν εἴη τὸ δηλούμενον ὅτι οἱ ἀπελεύθεροι καθ' ἑαυτοὺς ᾤκουν χωρὶς τῶν ἀπελευθερωσάντων ἐν δὲ τῷ τέως δουλεύοντες ἔτι συνῴκουν.
Τουτάκι ἐν ὅσῳ δέ.
Τουτί ἐπέκτασις.
καὶ Τούτειον ἐνταῦθα.
Τοῦτο οὐκ ἔτι ἠπόρουν ἀλλὰ τοῦτο ἔλεγον ἐκεῖνο εἶναι τουτέστι τὸ ζητούμενον.
Τοῦτο ποιήσας ἕν κατὰ τὴν παροιμίαν τῶν ἀδίκων ἔργων δικαιότατον.
καὶ τοῦτο τούτου τοὖργον.
ἀλλ' ἐχρῆν τι δρᾶν.
τουτέστι τὸ τρώγειν καὶ μὴ διδόναι τὸν μισθόν.
Τούτῳ μὲν εἴπω ἐς πυγὴν κυνὸς ὁρᾶν καὶ τριῶν ἀλωπέκων ἐπὶ τῶν λημώντων τὰς ὄψεις τοῦτο ἐπιλέγεται.
Τοὖψον ὅπου τὰ ὄψα πιπράσκεται.
ὥσπερ τό παρῆλθον εἰς τὰ σκόροδα καὶ τὰ κρόμυα καὶ τὸν λιβανωτόν.
Τοὖψον ὀπτόν τὸ ὄψον ὅ ἐστι τὸ ἰχθύδιον.
Τὸ φέρον ἐκ θεοῦ καλῶς φέρειν χρή τουτέστι τὸ ἐκ θεοῦ πεμφθὲν γενναίως φέρειν χρή.
Τόφρα ἐπὶ τοσοῦτον.
καὶ Τόφρα τέως.
Τὸ χρεών τὸ εἱμαρμένον.
Τόψιος ὄνομα κύριον.
ὃς ἦν παλαιστής ἀδελφὸς τοῦ Δίωνος τοῦ φιλοσόφου τοῦ Ἀλεξανδρέως.
Τῶ χωρὶς τοῦ ι ἀντὶ τοῦ διό.
καὶ δυικῶς ἐπὶ θηλυκοῦ καὶ ἀρσενικοῦ καὶ οὐδετέρου.
Τωβήτ ὄνομα κύριον.
Τωβίας ὄνομα κύριον.
Τῷ δὲ τοῦτο συμβαλὼν ἔχεις τίνι τεκμηρίῳ νοήσας καὶ στοχασάμενος Τωθάζει αἰτιατικῇ.
σκώπτει χλευάζει λοιδορεῖ καυχᾶται.
οὐ δεινὰ τωθάζειν σε τὴν αὐλητρίδα τῶν συμποτῶν κλέψαντα Τωθασμός.
καί Τωθαστικὸν γελάσας ἀντὶ τοῦ σκωπτικόν θωπευτικόν χλευαστικόν λοιδορητικόν.
Τῷ λόγῳ ὡς δῆθεν ἀποστέλλοντες ποίμνην καὶ βουκόλια καὶ φορβάδων ἀγέλας ἵππων ἐπὶ νομὴν τῷ λόγῳ.
Τὼ μηρὼ μὴ συνέχειν τούτεστι μὴ σφίγγειν ἀλλ' ἀνειμένως διάγειν καὶ μὴ ἐκθλίβειν τὰ αἰδοῖα ἐκ τοῦ συνέχειν τοὺς μηρούς.
Ἀριστοφάνης Νεφέλαις.
Τῶμις διφορεῖται.
ὄνομα πόλεως ἡ δοτικὴ Τώμει.
Τώμυρις βασίλεια Μασσαγετῶν.
ἣν μνώμενος ὁ Κῦρος ὁ Περσῶν βασιλεύς ὥς οἱ δόλῳ οὐ προεχώρεεν ἐλάσας ἐπὶ τὸν Ἀράξεα ἐποιέετο ἐκ τοῦ ἐμφανοῦς τὴν στρατείαν.
Τῶν ἄλλων μοι πάντων ἧττον μέλλει ἀντὶ τοῦ οὐδαμῶς.
Τῶν γὰρ ὑστάτων χωρίς παροιμία.
Τῶν δ' ὄνων οὔ μοι μέλει.
Τῶν δυνατῶν τι κέλευ' οὐ γὰρ παρὰ Κενταύροις.
Τῶν ἐαρινῶν φύλλων πλείονές εἰσιν οἱ συκοφαντοῦντες.
Τῶν ἑκτικῶν τῶν περὶ ἕξιν νοσούντων.
Τῶν ἐπὶ σκηνῆς τῶν θεατρικῶς.
Τῶν εἰς τὴν φαρέτραν φασὶ τοὺς Σκύθας μέλλοντας καθεύδειν ἄγειν τὴν φαρέτραν καὶ εἰ μὲν ἀλύπως τύχοιεν τὴν ἡμέραν ἐκείνην διαγάγοντες καθιέναι εἰς τὴν φαρέτραν ψῆφον λευκήν εἰ δὲ ὀχληρῶς μέλαιναν.
ἐπὶ τοίνυν τῶν ἀποθνησκόντων ἐξέφερον τὰς φαρέτρας καὶ ἠρίθμουν τὰς ψήφους καὶ εἰ εὑρέθησαν πλείους αἱ λευκαί εὐδαιμόνιζον τὸν ἀποθανόντα.
ὅθεν καὶ παροιμιασθῆναι τὴν ἀγαθὴν ἡμέραν λευκήν.
Τῶν ἵππων Εὐμήλου πολὺ μᾶλλον ἀλλήλοις ἐοικότα κατασκευάσαντες τὴν συνωρίδα τῶν βαλαντίων.
Τῶν ὤτων ἀναρτηθεὶς εἰς ὀργὴν ἐκπίπτει.
ζήτει τὴν μετάφρασιν τοῦ Ἀθανασίου.
Τῶν τριῶν κακῶν ἕν λεγόμενόν τί ἐστι.
καὶ Μένανδρος δύο προθείς ὡς παροιμιῶδες ἐπιλέγει παίζων τό ἓν γάρ τι τούτων τῶν τριῶν ἔχει κακόν.
ταῦτα δὲ εἶναι λέγουσιν ἃ Θηραμένης ὥρισε προστίματα.
Πολύζηλος Δημοτυνδάρεῳ τριῶν κακῶν γοῦν ἦν ἑλέσθαι αὐτῷ τι πᾶς' ἀνάγκη ξύλον ἐφέλκειν ἢ πιεῖν κώνειον ἢ προδόντα τὴν ναῦν ὅπως τάχιστα τῶν κακῶν ἀπαλλαγῆναι.
ταῦτ' ἔστι τρία Θηραμένους ἅ σοι φυλακτέ' ἐστίν.
Ἀριστοφάνης Τριφάλητι ἐγὼ γὰρ ἀπὸ Θηραμένους δέδοικα τὰ τρία ταυτί.
Τῷ νῦν λόγῳ ἀντὶ τοῦ ποίῳ καί τῷ τοῦτο κρίνεις ἀντὶ τοῦ ποίῳ σημείῳ Ἀριστοφάνης Πλούτῳ.
ἡ τύχη κενῶς κεκληρονόμηκε τοιαύτην φήμην.
αἴτιοι δ' εἰσὶν οἱ χειρίζοντες τὰς πράξεις τῷ ταῖς αὐταῖς ἐπιτρέχειν σεμνότητα καὶ μέγεθος ποτὲ δὲ τοὐναντίον.
Τῶν ὑπό οἱ τεταγμένων τῶν ὑφ' ἑαυτῷ.
ὁ δὲ Καῖσαρ τὸν γενναιότατον ἡγεμόνα κελεύει τῶν ὑπὸ οἱ τεταγμένων ἡγήσασθαι στρατιωτῶν.
Τῶν φιλτάτων τὰ φίλτατα φησὶν Ἀριστοτέλης ἐν τῇ Μηλιέων πολιτείᾳ τοὺς παῖδας γυμνοὺς ἐκφέρειν μέχρις ἐτῶν ιϚʹ καὶ καταφιλεῖν αὐτοὺς ἐν τοῖς συμποσίοις.
Τῷ ῥά διὸ δή.
Τώς οὕτως.
τὼς δέ ς' ἀπεχθήρω ὡς νῦν ἔκπαγλ' ἐφίλησα.
καὶ Σοφοκλῆς ὡς ἐμὲ αὐτοσφαγῆ πίπτοντα τὼς αὐτοσφαγεῖς πρὸς τῶν φιλίστων ἐκγόνων ὀλοίατο.
Τῷ σε διό σε.
ἐν Ἐπιγράμμασι τῷ σε μάκαρ Λητῷε τεῷ τέττιγι γεραίρει.
Τῷ τέλει πίστιν φέρων οἷον πιστεύων ὅτι ἐπὶ τῷ τέλει τοῦ δρόμου παρελεύσεται ἢ νομίζων ἕως τέλους οὕτως ἐλαύνειν.
Τωτίλας ὄνομα κύριον.
Τῷ τρόπῳ ἀντὶ τοῦ τίνα τρόπον.
Τῷ τοι ἄρα διὰ τοῦτο δή.
τῷ τοι ἄρα οὐδὲ καταλύειν αὐτῷ ἐδόκει ἐν τοῖσδε τοῖς πολίσμασιν ἀλλ' εἰς τὸ ψαμαθῶδες τοῦ ποταμοῦ.
καὶ αὖθις ἐπῄει ἀφειδῶς τοῖς πολεμίοις τῷ τοι ἄρα καὶ πλήττεται βέλει τὸν μηρόν.
Τό τοι πολὺ καὶ μηδαμὰ λῆγον χρῄζω ξέν' ὀρθὸν ἄκουσμ' ἀκοῦσαι τουτέστι τὸ ἀνεξάλειπτον κακόν τὸ κατὰ τὴν πλήρωσιν χρῄζω ἀκοῦσαι τοῦ Οἰδίποδος.
Τὠφθαλμὼ παραβάλλῃ Ἀριστοφάνης Νεφέλαις.
τουτέστι τοῖς ὀφθαλμοῖς ὑφορᾷς καὶ ὑποβλέπῃ.
Ὅμηρος ὑπόδρα ἰδών.
οὕτω γὰρ ἐβάδιζεν ὁ Σωκράτης.
καὶ Πλάτων περὶ αὐτοῦ ταυρηδὸν ὑποβλέψας ὥσπερ εἰώθει.
Τραβαῖαι αἱ πολυτελεῖς χλαμύδες.
παρὰ Ῥωμαίοις.
Τραβείτης ὁ κύων.
Τραγεῖν φαγεῖν.
καὶ παρατιθέναι τῶν τραγημάτων πολλοῖς ἅμα συνεστιωμένοις ἐνίοτε καρύων μὲν τρία ἢ τέτταρα τῶν δὲ ἰσχάδων ἂν οὕτω τύχοι εʹ ἢ Ϛʹ.
εἰ δὲ παρρησιασθέντες ἡμεῖς χαρίεσσάν τινα παρρησίαν ᾐτήσαμεν ἔτι πλείους προσέθηκεν ἂν ἴσως δύο ἢ τρία μάλα σεμνῷ προσώπῳ καὶ οὐδὲν ὑφορώμενος τὸν τῶν νεωτέρων γέλωτα.
ὅτι τῶν λεγομένων Τραγιάμβων πρῶτος ἦρξεν Ἀπολλόδωρος Ἀσκληπιάδου ὁ γραμματικός.
Τραγῆν ἐνημμένος μέλαιναν ἀντὶ τοῦ αἰγίδα.
Τραγικῆς τραγῳδεῖν εἰδυίας.
Τραγικὴ σκηνή πῆγμα μετέωρον ἐφ' οὗ ἐν θεῶν σκηνῇ τινες παριόντες ἔλεγον.
λέγεται δὲ καὶ ἡ τραγικὴ τέχνη σκηνή.
Τραγικὸν πάθος συμφορᾶς μεστόν.
Τραγικὸς πίθηκος παροιμία.
ἐπὶ τῶν παρ' ἀξίαν σεμνυνομένων.
Δημοσθένης καὶ ἄλλα πολλὰ εἰπὼν εἰς τὸν Αἰσχίνην φάσκων ὑποκρινόμενον τοῖς ποιηταῖς τραγῳδιῶν ἔτι καὶ πίθηκον προσηγόρευσεν ἤτοι ὅτι βραχὺς ὢν τῷ σώματι εἰσῄει εἰς τὴν σκηνήν ἢ ὅτι ὁ πίθηκος μιμηλὸν ζῷόν ἐστιν εἰς τοῦτο ἐπέσκωψε τὸν Αἰσχίνην ὡς ἀνθρώπους ὑποκρινομένους τραγῳδίαν μιμούμενον.
Τραγικώτερος ἀξιοπιστότερος ἢ ἀτυχέστερος.
Ἀριστοφάνης οὐκοῦν ἐχρῆν σε Πηγάσου ζεῦξαι πτερόν ὅπως ἐφαίνου τοῖς θεοῖς τραγικώτερος.
αἰνίττεται δὲ τὰ περὶ Ἰκάρου λεγόμενα.
ἢ ἐπεὶ δοκεῖ ὁ Βελλεροφόντης τὴν τοῦ Προίτου γυναῖκα μετὰ τὴν τῆς Χιμαίρας ἀναίρεσιν ἐπανελθὼν εἰς Κόρινθον ἐξαπατῆσαι καὶ ὡς γυναῖκα ἐπιβιβάσας τοῦ ἵππου τοῦ Πηγάσου εἰς μέσην ῥίψαι τὴν θάλασσαν.
ὅτι οἱ ἑπτὰ τραγικοὶ Πλειὰς ἐπεκλήθησαν.
Τράγκυλλος ὁ Σευητόνιος χρηματίσας γραμματικὸς Ῥωμαῖος.
ἔγραψε Περὶ τῶν παρ' Ἕλλησι παιδιῶν βιβλίον αʹ Περὶ τῶν παρὰ Ῥωμαίοις θεωριῶν καὶ ἀγώνων βιβλία βʹ Περὶ τοῦ κατὰ Ῥωμαίους ἐνιαυτοῦ αʹ Περὶ τῶν ἐν τοῖς βιβλίοις σημείων αʹ Περὶ τῆς Κικέρωνος πολιτείας αʹ ἀντιλέγει δὲ τῷ Διδύμῳ Περὶ ὀνομάτων κυρίων καὶ ἰδέας ἐσθημάτων καὶ ὑποδημάτων καὶ τῶν ἄλλων οἷς τις ἀμφιέννυται Περὶ δυσφήμων λέξεων ἤτοι βλασφημιῶν καὶ πόθεν ἑκάστη Περὶ Ῥώμης καὶ τῶν ἐν αὐτῇ νομίμων καὶ ἠθῶν βιβλία βʹ Συγγενικόν Καισάρων  βιβλία ηʹ Στέμμα Ῥωμαίων ἀνδρῶν ἐπισήμων.
Τραγόλας ὅπλον ᾧ χρησάμενος ὁ Κόττας οὕτω βίαιον ἀφῆκε πληγήν ὥστε τὸν βληθέντα διά τε τοῦ θώρακος καὶ διὰ τῶν πλευρῶν διαπεῖραι καὶ τῇ γῇ προσηλῶσαι.
Τράγος παρὰ τὸ τραχὺ δέρμα ἔχειν τράχος τις ὤν.
ἢ παρὰ τὸ τραχεῖαν ἔχειν φωνήν.
ἢ ἀπὸ τοῦ τρέχειν.
καὶ τραγᾶν φασι τὰς ἀμπέλους ὅταν μὴ καρπὸν φέρωσιν.
ὅτι ἡ τῶν τράγων δυσοδμία γράσος λέγεται.
καὶ γράσων ἄνθρωπος ὁ δύσοδμος.
ζήτει διάλογον τράγου πρὸς βοῦν ἐν τῷ βοῦς ἕβδομος.
Τράγος παρὰ Μεσσηνίοις ὁ ἐρινεός.
ἐδέξατο δὲ Ἀριστομένης χρησμόν ὡς ἡνίκα πίοι ὕδωρ τοῦ Νέδα ποταμοῦ τράγος ἁλώσεται ἡ Ἱρὰ τὸ ὄρος.
καὶ ἐκώλυον τοὺς τράγους πίνειν ἐκεῖθεν.
ὁ δὲ ἐρινεὸς ἐπεφύκει παρὰ τὸν ποταμόν οὗ τὰ φύλλα τῷ ὕδατι ἐπλησίαζον κεκυφότα καὶ τούτου ἐκβάντος ἑάλω τὸ ὄρος.
Τραγῳδία δεινοπάθεια.
Ἀριστοφάνης Πλούτῳ ἴσως Ἐριννύς ἐστιν ἐκ τραγῳδίας.
τὰ γὰρ ἀποτρόπαια τῶν φαντασμάτων τραγῳδοῖς μᾶλλον ἁρμόττει ἐν δὲ ταῖς τραγῳδίαις μετὰ λαμπάδων εἰσήρχοντο αἱ Ἐριννύες.
τὸ δὲ ὅπως ἐγένοντο τραγῳδίαν βουλομένου γράφειν ἐστίν οὐχ ἱστορίαν συγγράφοντος.
καὶ αὖθις παθοῦσα τραγῳδίας ἄξια.
Τραγῳδικόν ἐμπαθές.
ἐπείπερ καὶ ἡ τραγῳδία ἐμπαθῶν πραγμάτων ἀπαγγελτική ἢ ἐπειδὴ περὶ τραγῳδίας μέλλει λέγειν.
Τραϊανός πατρίκιος.
ἤκμαζε δὲ ἐπὶ Ἰουστινιανοῦ τοῦ Ῥινοτμήτου.
οὗτος ἔγραψε χρονικὸν σύντομον πάνυ θαυμάσιον.
ἦν δὲ χριστιανικώτατος καὶ ὀρθοδοξότατος.
Τραϊανός βασιλεὺς Ῥωμαίων ὃς ἀγαθὸς καὶ μισοπόνηρος καὶ δίκαιος τοσοῦτον ὑπῆρχεν ὥστε ποτὲ γυμνώσας ῥομφαίαν ἐνώπιον τῶν μεγιστάνων αὐτοῦ ἐπέδωκε τῷ ὑπάρχῳ λέγων δέξαι τὸ ξίφος τοῦτο καὶ εἰ μὲν καλὸς ὑπάρχω ὑπὲρ ἐμοῦ εἰ δὲ μή κατ' ἐμοῦ χρῆσαι.
οὗτος τοῖς Χριστιανοῖς ἀνακωχήν τινα τῆς τιμωρίας παρέσχεν οἱ γὰρ κατὰ καιρὸν ὑπὸ τῶν Ῥωμαίων τὰς ἀρχὰς ὠνούμενοι πρὸς θεραπείαν τῶν τότε βασιλέων διαφόρους ἐπῆγον τοῖς Χριστιανοῖς κολάσεις.
ὅθεν καὶ Τιβεριανός ἡγεμονεύων τοῦ πρώτου Παλαιστινῶν ἔθνους ἀνήγαγεν αὐτῷ λέγων ὡς οὐκ ἐπαρκεῖ λοιπὸν τοὺς Χριστιανοὺς φονεύειν ἐκείνων αὐτομάτως ἐπεισαγόντων ἑαυτοὺς τῇ κολάσει.
ἐντεῦθεν ὁ Τραϊανὸς πᾶσιν ἅμα τοῖς ὑπ' αὐτὸν ἀπηγόρευε τοῦ τιμωρεῖσθαι τούτους.
Τράμις ὁ πρωκτός.
Ἀριστοφάνης αἰθὸς γεγένημαι πάντα τὰ περὶ τὸν τράμιν.
Τρανές σαφές.
ἴσμεν γὰρ οὐδὲν τρανές ἀλλ' ἀλώμεθα.
καὶ αὖθις ἐς τὸ τρανὲς τὴν ἔρευναν ἐποιήσαντο.
ὅτι τρανεστέρα ἡ ὄψις τῆς ἀκοῆς καὶ ζήτει ἐν τῷ αἰσθήσεις πέντε.
Τράπεζα καὶ Τραπεζείτης κύων ὁ ὑποκάτω τῆς τραπέζης.
Τραπεζίτης δὲ διὰ τοῦ ι ὁ καταλλάκτης.
καὶ Τραπεζῆες κύνες ποιητικῶς.
Τράπεζα ζήτει τὴν κατασκευὴν τῆς ἁγίας τραπέζης τῆς μεγάλης ἐκκλησίας ἐν τῷ ἤλεκτρον.
Τραπεζοῦς Τραπεζοῦντος ὄνομα πόλεως.
Τραπεζοφόρος ἱερωσύνης ὄνομα ἡ τραπεζοφόρος καὶ ὅτι αὕτη τε καὶ ἡ κοσμὼ συνδιέπουσι πάντα τῇ τῆς Ἀθηνᾶς ἱερείᾳ ὡς Λυκοῦργος ἐν τῷ αὐτῷ λόγῳ δεδήλωκε.
Τραπείομεν τὸ βαρύτονον τράπω.
ποῖ δὲ τράπωμαι καὶ τίς γένωμαι διὰ τοῦ ω μεγάλου.
καὶ Τράπῃς αὐθυπότακτον.
Τρασιά ὁ τόπος ἐν ᾧ ψύγεται τὰ σῦκα ἢ οἱ τυροί.
ἀπὸ δὲ τοῦ καθόλου ἐπὶ τὸ μέρος ἦλθε καθόλου γὰρ εἰπὼν ἄνω τὴν εὐδαιμονίαν τὴν ἑαυτοῦ βρύων μελίτταις προβάτοις καὶ στεμφύλοις καταμερίζει αὐτά ἀπὸ μὲν γὰρ τῶν προβάτων τὰ ἔρια γίνεται ἀπὸ δὲ στεμφύλων ἡ τρύξ ἀπὸ δὲ τῆς τρασιᾶς τὰ σῦκα.
Τραυματίας τετρωμένος.
τραυματίας δὲ καὶ καματηρούς οἷς οὔτε δύναμις ἐγένετο φυγῆς οὔτε βούλησις φυλάττεσθαι ἐθεράπευε.
Τραυματισθῆναι ἀντὶ τοῦ τρωθῆναι.
Θουκυδίδης αʹ.
Τραύξανα τὰ ἀπὸ τῆς φάτνης ἀποπίπτοντα τῶν ἵππων ἢ τῶν βοῶν ἢ τῶν ἄλλων κτηνῶν λείψανα.
σημαίνει δὲ καὶ τὰ ἀκανθώδη καὶ ξηρὰ ξύλα.
οὕτω Φερεκράτης.
Τραφερή ἡ ξηρὰ γῆ.
Τραχέως ἀνδρείως.
οἱ δὲ τραχέως αὐτοὺς ὑπεδέχοντο πυκνῇ καὶ πεφρικυίᾳ τῇ φάλαγγι.
Τραχεινή τραχεῖα ὁδός.
Τραχηλίζων Κλεόστρατος Ῥόδιος πάλην νικᾷ ὃς τραχηλίζων ἀπελάμβανε.
καὶ Ἰώσηπος πολέμῳ καὶ διχονοίᾳ καθημέραν τραχηλιζομένους οἰκτρότατα πάσχειν.
καὶ Τράχηλος τὸ μέρος τοῦ σώματος.
Τραχίν Τραχῖνος ὄνομα πόλεως.
καὶ Τραχινίαις.
Τράχων Τράχωνος.
Τραχωνῖτις χώρα.
Τρέπω αἰτιατικῇ.
Τρέσας ἀντὶ τοῦ φυγών φοβηθείς δειλιάσας.
τρέσαι δ' οὐκέτι ῥίμφα φέρον πόδες.
ἀντὶ τοῦ φυγεῖν.
καὶ αὖθις ἁνίκ' ἀπὸ πτολέμου τρέσαντά σε δέξατο μάτηρ.
Τρέφω αἰτιατικῇ.
Τρέφεσθαι πήγνυσθαι συνίστασθαι.
Περὶ ψυχῆς τότε δὴ τὰ ζῷα συντρέφεται.
ἀντὶ τοῦ συνίσταται πήγνυται.
Ὅμηρος ἥμισυ μὲν θρέψας λευκοῖο γάλακτος.
πολλὸν δέ τὸ τρέχειν τὸν περὶ ψυχῆς.
οἷον δρόμον.
καί πολλὸν δὲ τρόφι κῦμα.
τεθραμμένον συνιστάμενον.
Τρέφω καὶ τὸ ἔχω.
τἀληθὲς γὰρ ἰσχύον τρέφω.
ἀντὶ τοῦ ἔχω.
Τροφή Ἀριστοτέλης ὅτι διαπεφώνηται ὁ περὶ τῆς τροφῆς λόγος οἱ μὲν γάρ φασιν ὅτι ὁμοία ἐστὶν ἡ τροφὴ τῷ τρεφομένῳ τρέφεσθαι γὰρ τὸ ὅμοιον τῷ ὁμοίῳ εἰ γὰρ προστεθεῖσα ἡ τροφὴ τῷ τρεφομένῳ αὔξει αὐτό αὐξητικὸν δὲ τοῦ ὁμοίου τὸ ὅμοιον οὐ τὸ ἐναντίον  οὐκ ἄρα ὑπὸ τοῦ ἐναντίου τρέφεται τὸ τρεφόμενον ἀλλ' ὑπὸ τοῦ ὁμοίου.
οἱ δέ φασιν ὅτι τῷ ἐναντίῳ τρέφεται τὸ τρεφόμενον εἰ γὰρ πάσχει ἡ τροφὴ ὑπὸ τοῦ τρεφομένου καὶ μεταβάλλει εἰς αὐτό οὐ πάσχει δὲ τὸ ὅμοιον ὑπὸ τοῦ ὁμοίου ἀλλ' ὑπὸ τοῦ ἐναντίου τὸ ἐναντίον πάσχει καὶ μεταβάλλει ἐναντίον εἰς τὸ ἐναντίον ἐναντίον ἄρα ἡ τροφὴ τῷ τρεφομένῳ.
οὗτοι μὲν οἱ λόγοι δοκοῦσιν εἶναι ἐναντίοι ἀλλ' οὐκ εἰσίν ἡ γὰρ τροφὴ δυνάμει μέν ἐστιν ὁμοία τῷ τρεφομένῳ ἐνεργείᾳ δὲ ἐναντία.
ὁ γὰρ ἄρτος καὶ τὰ ὄψα ἀκατέργαστα μὲν ὄντα καὶ ἄπεπτα ἐναντία πώς ἐστι τῷ τρεφομένῳ ὁπηνίκα δὲ μεταβληθῇ καὶ ἀλλοιωθῇ τότε ὅμοια γίνεται.
μεταβάλλει δὲ οὐ τὸ ὅμοιον εἰς τὸ ὅμοιον οὐδὲ τὸ τυχὸν εἰς τὸ τυχόν ἀλλὰ τὸ ἐναντίον εἰς τὸ ἐναντίον οὐ γὰρ τὸ λευκὸν εἰς θερμὸν μεταβάλλει ἀλλὰ τὸ ψυχρὸν εἰς θερμόν.
κἂν γοῦν τὸ φαιὸν εἰς λευκὸν μεταβάλλῃ οὐχ ἧττον μετέχει λευκοῦ ἀλλ' ᾗ μετέχει μέλανος μεταβάλλει.
καὶ ἐπὶ τῶν ἄλλων ὁμοίως.
διττῆς οὖν οὔσης τῆς τροφῆς τῆς μὲν ἀπέπτου τῆς δὲ πεπεμμένης ἡ μὲν ἄπεπτος ἐναντία ἐστὶ τῷ πεπεμμένῳ ἡ δὲ πεπεμμένη καὶ μεταβάλλουσα ἤδη ὁμοία.
ὅτι τρέφον μέν ἐστιν ἡ πρώτη δύναμις τῆς ψυχῆς ἥτις ἐστὶν ἡ θρεπτική τὸ δὲ τρεφόμενον τὸ ἔμψυχον σῶμα καθὸ ταύτην ἔχει τὴν δύναμιν τὸ δὲ ᾧ τρέφεται ἡ τροφή.
ἔστι δὲ καὶ τὸ ᾧ τρέφεται διττόν τὸ μὲν κινοῦν καὶ κινούμενον.
τὸ μὲν γὰρ ἔμφυτον θερμόν ᾧτινι τρέφεται ἡ ψυχὴ ὡς δι' ὀργάνου καὶ κινεῖ καὶ κινεῖται.
κινεῖται μὲν ὑπὸ τῆς θρεπτικῆς δυνάμεως κινεῖ δὲ τὰ λοιπὰ μόρια οἷον ὀδόντας φλέβας γαστέρα καὶ τὰ ἄλλα δι' ὧν ἡ τροφή ἅ τινα μόνως κινεῖται οὐκέτι δὲ καὶ κινεῖ.
Τρέχειν τὴν ἐσχάτην ἐάν τὸ δὴ λεγόμενον τρέχωσι τὴν ἐσχάτην ἐπὶ τοὺς Ῥωμαίους καταφεύξονται καὶ τούτοις ἐγχειριοῦσι σφᾶς αὐτοὺς καὶ τὴν πόλιν.
Τρέψομαι νικήσω.
Ἀριστοφάνης ἐγώ σε τῇ βοῇ ταύτῃ τρέψομαι.
ἀντὶ τοῦ νικήσω βοῶν.
Τρεῖ φοβεῖται.
Τρὶς ἕξ νικητήριος βόλος.
παροιμία ἢ τρὶς ἓξ ἢ τρεῖς κύβοι.
Τρήρωνα δειλήν.
Ὅμηρος αἱ δὲ βάτην τρήρωσι πελειάσιν ἴθμαθ' ὁμοῖαι.
ἀντὶ τοῦ δειλαῖς περιστεραῖς.
Τρήτη τετρημένη ὀπὰ ἔχουσα.
καὶ λίθακα τρητήν σπόγγῳ ἐειδομένην.
τὴν κίσσηριν λέγων.
Τριακάς τοῖς τετελευτηκόσιν ἤγετο ἡ τριακοστὴ ἡμέρα διὰ θανάτου καὶ ἐλέγετο τριακάς.
Ὑπερίδης δηλοῖ ἑνικῶς τε καὶ πληθυντικῶς τριακάδα καὶ τριακάδας τὴν ἡμέραν καλῶν.
Τριακονταετής ἐπὶ τῶν ἡλικιῶν ὀξύνεται οἷον ἐνναετὴς ἄνθρωπος ἐπὶ δὲ τῶν χρόνων βαρύνεται οἷον ἐνναέτης.
οὕτω καὶ ἐπὶ τῶν ὁμοίων.
Τριακοντόπους βόθρος εἰς ὃν μετέωρον ἀράμενοι τὸν Σύρφακα ῥιπτοῦσι κάτω οἱ μὲν πυγμαῖς κορύναις δὲ ἄλλοι λίθων γε μὴν τῶν ἐν ποσὶν ἀμυνόμενοι πολλοί οἱ δὲ ὅ τι παρέπιπτεν αὐτοῖς ὑποχείριον ἀλοῶντες αὐτὸν ἀπορραγῆναι τὴν ἐπάρατον αὐτοῦ ψυχὴν κατηνάγκασαν.
Τριακοντούτης παροξυτονεῖται.
κοινὸν δέ ἐστιν ἀμφοτέρων τῶν γενῶν.
καὶ τὰ πλήθη τριακοντούτεις.
καὶ παρὰ Θουκυδίδῃ τριακοντούτεις σπονδαὶ εἴρηνται.
καὶ Ἀριστοφάνης.
Τριάριοι οἱ Ῥωμαῖοι στρατεύσαντες ἐπὶ Καρχηδονίους ἐπιλέξαντες ἐκ τῶν πεζικῶν στρατοπέδων τὰς ἀρίστας χεῖρας διεῖλον τὴν πᾶσαν δύναμιν εἰς τέσσαρα μέρη τὸ δὲ μέρος ἕκαστον διττὰς εἶχε προσηγορίας.
πρῶτον μὲν γὰρ ἐκαλεῖτο στρατόπεδον καὶ πρῶτος στόλος καὶ τὰ λοιπὰ κατὰ λόγον τὸ δὲ τέταρτον καὶ τρίτον ἐπωνυμίαν ἔτι οὐ προσειλήφει τριάριοι γὰρ ὠνομάζοντο κατὰ τὴν ἐν τοῖς πεζικοῖς στρατοπέδοις συνήθειαν.
Τρία Στησιχόρου στροφήν ἀντίστροφον ἐπῳδόν ἐπῳδικὴ γὰρ πᾶσα ἡ τοῦ Στησιχόρου ποίησις.
καὶ τὸν τελέως ἄμουσόν τε καὶ ἀπαίδευτον λοιδοροῦντες ἔφασκον ἂν οὐδὲ τρία τὰ Στησιχόρου εἰδέναι.
Τριαχθῆναι λέγουσιν οἱ παλαιστρικοὶ ἀντὶ τοῦ τρὶς πεσεῖν ἢ τὸ τρὶς στοχάσαντα νικηθῆναι στάδιον δίαυλον δολιχόν.
οὕτω Θουγενίδης ἐν Δικασταῖς.
Τριβακά κατατετριμμένα.
ὀθόνια καὶ τριβακὰ φορεῖν δοκεῖν ἀγαθόν.
Τριβή ἡ τρῖψις.
Ἀριστοφάνης οὗτος μὲν οὖν οὐκ ἄχαρις ἐς τὴν τριβήν.
ἀπὸ μεταφορᾶς τῶν εὐΰφων ἱματίων τῶν ὑπουργούντων εἰς τρῖψιν καὶ φόρεσιν πολλοῦ χρόνου.
Τριβήν βραδυτῆτα χρονίαν ὑπέρθεσιν.
εὑρὼν τοὺς στρατιώτας μηκέτι τὴν τριβὴν φέροντας ἀλλὰ καὶ μετὰ κινδύνου διαπολεμῆσαί πως ἐπιθυμοῦντας.
ὁ δὲ καὶ πάλαι ἤδη οὐ φέρων τὴν τριβὴν τοῦ πολέμου καὶ ἅμα τὴν ὅσον οὔπω ἀπορίαν τῶν ἀναγκαίων λύει τὴν πολιορκίαν.
Τριβολεκτράπελα ἐκ τοῦ τριβόλου καὶ ἐκτραπέλου σύγκειται.
σκληρὰ καὶ ἀπόβλητα καὶ ἀπαίδευτα.
Ἀριστοφάνης Νεφέλαις οὐ στωμύλλων κατὰ τὴν ἀγορὰν τριβολεκτράπελα οἷά περ οἱ νῦν.
Τρίβοντας ἀναλίσκοντας.
Τριβουνάλιον ὅτι ἐν τῷ τριβουναλίῳ τοῦ Παλλαντίου στήλη ἦν Εὐδοκίας τῆς γυναικὸς Θεοδοσίου καὶ αὐτοῦ Θεοδοσίου Μαρκιανοῦ τε καὶ Κωνσταντίνου ἔνθα ὀρχήσεις τῶν δύο μερῶν ἐγίνοντο ἕως Ἡρακλείου.
Τριβουνιανός οὗτος ἦν κοιαίστωρ ἐπὶ Ἰουστινιανοῦ.
Τριβοῦνος οὗτος ἐπὶ Χοσρόου ἦν Παλαιστῖνος γένος λόγιος καὶ τὰ ἐς τέχνην τὴν ἰατρικὴν οὐδενὸς ἥσσων ἄλλως δὲ σώφρων τε καὶ θεοφιλὴς καὶ τῆς ἐπιεικείας ἐς ἄκρον ἥκων.
καί ποτε Χοσρόην κακῶς τοῦ σώματος ἔχοντα ἰασάμενος ἀπηλλάγη ἐκ τῆς Περσῶν χώρας δῶρα πολλά τε καὶ λόγου ἄξια πρὸς τοῦ ἀνθρώπου κεκομισμένος.
ἡνίκα τοίνυν ἐκεχειρία ἐγένετο Ἰουστινιανὸν βασιλέα Χοσρόης τὸν ἰατρὸν τοῦτον συνδιαιτησόμενον αὑτῷ ἐς ἐνιαυτὸν ᾔτησε δοῦναι.
τῆς τε αἰτήσεως ἐπιτελεσθείσης ἐκέλευσε τὸν Τριβοῦνον ὁ Χοσρόης αἰτεῖσθαι ὅτου ἂν δέηται.
ὁ δὲ ἄλλο οὐδὲν ᾔτει τῶν πάντων χρημάτων ἢ ὥστε οἱ Ῥωμαίων αἰχμαλώτων τινὰς Χοσρόην ἀφεῖναι.
ὁ δέ οἱ ἄλλους τε τρισχιλίους ἀφῆκε καὶ ὅσους πρὸς ὄνομα ἐξῃτήσατο ἐν τοῖς αἰχμαλώτοις λογίους ὄντας κλέος τε μέγα ἐκ τοῦ ἔργου τούτου ἐς πάντας ἀνθρώπους ὁ Τριβοῦνος ἔσχεν.
Τρίβων ἔμπειρος.
Ἀριστοφάνης ἐτύγχανε γὰρ οὐ τρίβων ὢν ἱππικῆς.
καὶ Τρίβωνος ἐμπείρου.
Τρίβωνα στολισμόν.
οἱ γὰρ φιλόσοφοι ἐν τῷ τρίβωνι ἐχείμαζον μηδὲν ἐσθίοντες.
καὶ Ἀριστοφάνης μήτε ῥιγῶν ἀπέχθῃ λίαν μήτ' ἀριστᾶν ἐπιθυμῇς οἴνου τ' ἀπέχῃ καὶ γυμνασίων καὶ τῶν ἄλλων ἀνοήτων.
Τριβωνευόμενοι ἤτοι ἀντὶ τοῦ τριβὰς ἐμποιοῦντες ἢ ἀντὶ τοῦ τεχνάζοντες.
ἀντὶ τοῦ τρίβωνες εἶναι πραγμάτων.
Τριβωνιανός Μακεδονιανοῦ ἀπὸ δικηγόρων τῶν ὑπάρχων.
οὗτος ὁ Τριβωνιανὸς Ἕλλην ὑπῆρχε καὶ ἄθεος ἀλλότριος κατὰ πάντα τῆς τῶν Χριστιανῶν πίστεως κόλαξ δὲ καὶ ἀπατεὼν καὶ πείθων Ἰουστινιανὸν τὸν βασιλέα ὡς ὅτι οὐκ ἀποθανεῖται ἀλλ' εἰς τοὺς οὐρανοὺς μετὰ σαρκὸς ἀναληφθήσεται.
ἦν δὲ κοϊαίστωρ Ἰουστινιανοῦ.
οὗτος φύσεως μὲν δυνάμει ἐχρῆτο καὶ παιδείας ἐς ἄκρον ἀφίκετο τῶν κατ' αὑτὸν οὐδενὸς ἧσσον ἐς δὲ φιλοχρηματίαν δαιμονίως ἐσπουδακὼς οἷός τε ἦν κέρδους ἀεὶ τὸ δίκαιον ἀποδίδοσθαι τῶν τε νόμων ἡμέρᾳ οἱ ἐκ τοῦ ἐπιπλεῖστον ἑκάστῃ τοὺς μὲν ἀνῄρει τοὺς δὲ ἔγραφεν ἀπεμπολῶν τοῖς δεομένοις κατὰ τὴν χρείαν ἑκάτερον.
ἔτη δὲ πολλὰ ἐπιβιοὺς τῇ τιμῇ ἐτελεύτησε νόσῳ οὐδὲν ἄχαρι πρὸς οὐδενὸς παθών.
ἦν γὰρ αἱμύλος τε καὶ τἄλλα ἡδὺς καὶ τῆς φιλοχρηματίας τὸ νόσημα ἐπισκιάσαι ἱκανώτατος τῆς παιδείας περιουσίᾳ.
Τριβωνιανός Σιδήτης ἀπὸ δικηγόρων τῶν ὑπάρχων καὶ αὐτός ἀνὴρ πολυμαθής.
ἔγραψεν ἐπικῶς ὑπόμνημα εἰς τὸν Πτολεμαίου Κανόνα Συμφωνίαν τοῦ κοσμικοῦ καὶ ἁρμονικοῦ διαθέματος Εἰς τὸν πολεύοντα καὶ διέποντα Εἰς τοὺς τῶν πλανωμένων οἴκους καὶ διὸ ἑκάστῳ οἶκος ὁ δεῖνα Εἰς τοὺς κδʹ πόδας τοὺς μετρικοὺς καὶ τοὺς κηʹ τοὺς ῥυθμικούς Μετάφρασιν τοῦ Ὁμηρικοῦ τῶν νεῶν καταλόγου Διάλογον Μακεδόνιον ἢ περὶ εὐδαιμονίας καὶ Βίον Θεοδότου φιλοσόφου ἐν βιβλίοις τρισίν Ὑπατικὸν καταλογάδην εἰς Ἰουστινιανὸν αὐτοκράτορα Βασιλικὸν εἰς τὸν αὐτόν Περὶ μηνῶν ἐναλλαγῆς ἐπικῶς.
Τριβώνιον φόρημα Κυνικόν.
ἱμάτιον παλαιόν.
Τριβωνοφόρος ὁ φορῶν στολὴν ἔχουσαν σημεῖα ὡς γαμμάτια.
ὁ δὲ Πρόκλος προσέταξεν Ἰσίδωρον μετασχηματίσασθαι πρὸς τὸν ἄριστον βίον καὶ τριβωνοφορεῖν ὁ δὲ οὐχ ὑπέμεινε.
Τριγέρων τρεῖς γενεὰς βιούς τουτέστι ἐνενηκοντούτης.
Νέστωρ ἐν Πύλῳ ἠγαθέῃ τύμβον ἔχει τριγέρων.
Τρίγληνα ὁ μὲν Ἡλιόδωρος τρίκορα γλήνη γὰρ ἡ τοῦ ὀφθαλμοῦ κόρη.
ὁ δὲ Ἀπίων πολύγληνα τὰ θέας ἄξια.
Τριγλίς εἶδος ἰχθύος.
κλίνεται τριγλίδος.
ὁ κανών.
τὰ γὰρ εἰς ις δισύλλαβα ἔχοντα πρὸ τοῦ ις ἀμετάβολον ἐὰν κλίνωνται διὰ τοῦ δ ὀξύνονται οἷον σμαρίς τριγλίς εἰ δὲ διὰ τοῦ τ βαρύνονται.
ἐν Ἐπιγράμμασι τρίγλαν ἀπ' ἀνθρακιῆς καὶ φυκίδα σοι λιμενῆτιν Ἄρτεμι δωρεῦμαι.
Τριγλώχινα τόξα τρίγωνα.
Τριγονία ἡ τρίτη γενεά.
διαδεξάμενος ὥσπερ ἄλλο τι τοῦ πατρὸς ἐς τριγονίαν παρέπεμπε τὸ ἔχθος.
Τρίγωνον δικαστήριον ὄνομά ἐστι δικαστηρίου ἴσως καὶ τῷ σχήματι τριγώνου ὄντος.
Τριγχός τειχίον στεφάνη περίφραγμα.
Βάβριος λύκος παρῄει τριγχόν ἔνθεν ἐκκύψας ἀρνειὸς αὐτὸν ἔλεγε πολλὰ βλασφήμως.
ὅτι Πλάτων τὴν διαιρετικὴν φιλοσοφίαν ἐξυμνῶν τριγχὸν φιλοσοφίας αὐτὴν λέγει.
Τριγχός περιβολή περιτείχισμα.
καὶ Τριαινοῦν τουτέστι τῇ τριαίνῃ ἠρέμα σκάπτειν καὶ ἐπισύρειν τὰς βώλους ὑπὲρ τοῦ κατακρύπτειν τὰ σπέρματα.
Τριέμβολον πολλάκις ἐμβάλλεσθαι δυνάμενον.
Ἀριστοφάνης ὥστε θαυμάζειν ὅπως οὕτω γέρων ὢν στύομαι τριέμβολον.
ἔστι δὲ καὶ πλοίου τις κατασκευή.
καὶ γὰρ δεκέμβολον τὴν τοῦ Νέστορος ναῦν ἐν Μυρμιδόσι.
τριέμβολον οὖν ἐπίφθεγμα τάχους.
Τριετηρίδες ἡμέραι παρὰ Βιθυνοῖς ἐν αἷς ἀφ' ἡμέρας πότοι συνεχεῖς ἐγίνοντο καὶ παρὰ τὰς συνουσίας πᾶν γένος ἀκροαμάτων εἰσήγετο καὶ καθόλου πολλήν τιν' εἶχε ῥᾳθυμίαν τὸ Πέργαμον.
Τριηκάδας παρὰ Ἡροδότῳ δεῖπνα ἢ δήμους ἢ ἀριθμὸν τριάκοντα ἡμερῶν.
Τριηκόντορος ναῦς.
Τριηραρχεῖν καὶ τριηραρχία λειτουργία παρὰ Ἀθηναίοις δαπανηρά.
ἔδει γὰρ τὴν τριήρη πάντα ἔχειν πρὸς πόλεμον εὐτρεπῆ ἅπερ παρεσκεύαζεν ὁ εἰς τὴν λειτουργίαν ταύτην προβληθείς.
Ἀριστοφάνης ἐγώ σε ποιήσω τριηραρχεῖν.
Τριηράρχημα τὸ εἰς τὴν τριηραρχίαν ἀνάλωμα ἐπιτριηράρχημα δὲ τὸ ἀναλισκόμενον μετὰ τὸν τῆς τριηραρχίας χρόνον.
Τριηραύλης ὄνομα.
Τριήρεις πλοῖα πολεμικά ἃ καλοῦνται Λέβερνοι.
Τρικάρανον φρούριόν ἐστι τῆς Ἀργίας οὕτω καλούμενον.
Τρικάρηνος ὁ τρεῖς κεφαλὰς ἔχων.
Τρικκαῖοι ὄνομα ἔθνους.
Τρικέφαλος ὁ Ἑρμῆς ὥσπερ διδάσκων τὰς ὁδοὺς καὶ ἔχων ὑπογραφήν ποῦ μὲν αὕτη φέρει ἡ ὁδός ποῦ δὲ ἐκείνη.
ἴσως δὲ πρὸς ἑκάστην ὁδὸν κεφαλὴν εἶχεν.
ἔστι δὲ ὁ ἀναθεὶς τὸν τρικέφαλον Ἑρμῆν ὡς Φιλόχορός φησι Προκλείδης Ἱππάρχου ἐραστής.
Ἰσαῖος ἐν τῷ περὶ Εὐκλείδου μικρὸν δ' ἄνω τοῦ Τρικεφάλου παρὰ τὴν Ἑστίαν ὁδόν.
τὸ πλῆρές ἐστι τοῦ τρικεφάλου Ἑρμοῦ.
Τρικέφαλος ὁ γὰρ Γηρυόνης τρικέφαλος ὢν πολὺν ἀγῶνα παρέσχε τῷ Ἡρακλεῖ.
Τρίκλινος Ἀναστάσιος ὁ βασιλεύς ὁ Δίκορος κτίζει τὸν μέγαν τρίκλινον τὸν ἐν Βλαχέρναις ὃς μέχρι τῆς δεῦρο Ἀναστασιακὸς λέγεται.
Τρικορυσία Αἰλιανός καὶ τὸ τοῦ Μενάνδρου ἵνα τι καὶ παίσω Τρικορυσία βασίλιννα καὶ αὕτη δέσποινα εἶναι τοῦ Πόντου ἐθέλουσα.
Τρικορυσία ἐμπίς ὡς ἐν Τρικορύσῳ πολλῶν ἐμπίδων γινομένων ἔστι γὰρ ἀλσώδης καὶ κάθυγρος ὁ τόπος.
Τρικύλιστος ἐὰν μὴ ἀφίκησθε βούλομαι τρικύλιστος ὠθεῖσθαι ὅπου ἂν ὑμεῖς παρακαλῆτε.
Τρίλλη τί σημαίνει γέγραπται γὰρ ἐν τῷ τοῦ Ἀθηναίου Σίμωνος Ἱπποϊατρικῷ περὶ γνωρισμάτων φλεβῶν ὅτι καὶ ἀπὸ τῆς τρίλλης εἰσὶ φλέβες δύο.
Τρίμμα δι' ἀρωμάτων πόμα.
ταῦτα λέγων ὁ Σωκράτης ὥσπερ εἰς τὰ θύματα λίθους παρατρίβων πωρίνους καὶ κρούων πρὸς ἀλλήλους συναγαγὼν τὰ τούτων θραύσματα βάλλει τὸν πρεσβύτην αὐτοῖς καθάπερ τὰ ἱερεῖα ταῖς οὐλαῖς οἱ θύοντες.
καὶ διὰ τοῦτο παίζει τοῖς ὀνόμασι τρίμμα μὲν αὐτὸν ἔσεσθαι λέγων παρὰ τὸ τρίβειν καὶ θιγεῖν πρὸς ἀλλήλους τοὺς λίθους.
κρόταλον δὲ παρὰ τὸ προσκρούειν τοὺς λίθους ἑαυτοῖς.
παιπάλην δὲ διὰ τὴν ἀπὸ τούτων ἐκπίπτουσαν λατύπην.
καλοῦμεν δὲ τῶν ἀνθρώπων τοὺς κακεντρεχεῖς καὶ μὴ ἁπλοῦς περιτρίμματα καὶ πολυκρότους καὶ κρόταλα.
ὅθεν καὶ τὸν πρῶτον στίχον Ὀδυσσείας οὕτως ἀξιοῦσι γράφειν τινές ἄνδρα μοι ἔννεπε Μοῦσα πολύκροτον.
Τρίμμα ὁ τετριμμένος ἐν τοῖς πράγμασι.
καὶ παρ' Ἀριστοφάνει ἐν Νεφέλαις λέγειν γενήσῃ τρίμμα.
τουτέστι τετριμμένος ἱκανὸς καὶ δεινὸς ἔσῃ λέγειν.
καὶ Δημοσθένης ἐν τῷ Περὶ τοῦ στεφάνου ὡς ἰταμοῦ καὶ ἀναισχύντου ῥήτορος καθαπτόμενος Αἰσχίνου περίτριμμα ἀγορᾶς αὐτὸν καλεῖ.
Τριμηθοῦς Τριμηθοῦντος.
Τριμμούς τὰς τετριμμένας ὁδοῦς.
Αἰλιανός καὶ ἀναβλέποντες ὁρῶσι τριμμοὺς τῆς ἀνόδου καὶ προσβάσεις δι' ὧν ἀνῆλθεν ὁ Ῥωμαῖος καὶ συνέβαλον μὴ ἄπορον εἶναι ἀλλ' ἐπιβατόν.
Τρίμνων τριῶν μνῶν ἀξίων.
Τρινάκρια ὄνομα τόπου.
ἡ νῦν νῆσος Σικελίας.
Τρίναξ γεωργικὸν ἐργαλεῖον.
ἐν Ἐπιγράμμασι καὶ τρίνακας ξυλίνας χεῖρας ἀρουροπόνων.
Τριόρχης ἱέρακος εἶδος ὁ τριόρχης.
ὅτι ὁ τύραννος Σικελίας κοινὸς πόρνος ἕτοιμος τοῖς ἀκρατεστέροις κολοιός τριόρχης πάντων τῶν βουλομένων τοῖς ὄπισθεν ἔμπροσθεν γεγονώς ὃς ὅτε ἀπέθανε τὴν γυναῖκά φησι κατακλαιομένην αὐτὸν οὕτω θρηνεῖν τί δ' οὐκ ἐγὼ σέ τί δ' οὐκ ἐμὲ σύ Τριόφθαλμος Βοιωτοῖς ἐδόθη χρησμός ὅτῳ ἂν συναντήσωσι πρώτῳ τριοφθάλμῳ ὄντι τούτῳ ἕπεσθαι.
Τριωβολιμαῖος τριῶν ὀβολῶν εὔωνος.
ὅτι τοπαλαιὸν οἱ στρατηγοὶ τριώβολον ἐλάμβανον βλακείας χάριν.
Τριώβολον τὸ τρεῖς ὀβολοὺς ἔχον.
Ἀριστοφάνης Πλούτῳ δεινὸν γάρ εἰ τριωβόλου μὲν ἕνεκα ὠστιζοίμεθ' ἑκάστοτε ἐν τῇ ἐκκλησίᾳ.
οὐδεὶς ἐδίκαζεν εἰ μὴ ἐπέβαινε τῶν ξʹ ἐνιαυτῶν.
ὅσοι δὲ τελείας ἡλικίας ἦσαν εἰσήρχοντο μὲν εἰς τὴν ἐκκλησίαν οὐκ ἐδίκαζον δέ.
τούτους οὖν τοὺς ἐκκλησιαστὰς ἐποίησαν φανερόν τι λαμβάνειν ἀπὸ τῶν τῆς πόλεως προσόδων οἱ δημαγωγοί πείσαντες τὴν πόλιν.
ὕστερον δὲ ὁ Κλέων ἐποίησεν αὐτὸ τριώβολον.
ἀφῆλιξ δὲ εἰς τὴν ἐκκλησίαν οὐκ εἰσήρχετο.
Τρίπαλαι ἐπίρρημα χρόνου δηλωτικόν.
Ἀριστοφάνης τρίπαλαι κάθημαι βουλόμενός ς' εὐεργετεῖν.
ἐγὼ δὲ δεκάπαλαι.
ἢ χιλιόπαλαι καὶ πρόπαλαι πάλαι πάλαι.
ἐγὼ δὲ τρισμυριόπαλαι καὶ πρόπαλαι πάλαι πάλαι.
Τρίποδα λέβητα ἐν Δελφοῖς ἐπὶ τρίποδα κείμενον μαντικὸν Ἀπόλλωνος.
Τρίπος ἢ τρίπος ἠὲ γυνή.
ὁ τρίπους.
καὶ ἀνθράκιον βραχὺ τριποδίσκιον παρὰ Ἀλέξιδι.
Τρίπους κατὰ τοὺς τρεῖς χρόνους μαντευόμενος ἐνεστῶτα παρεληλυθότα μέλλοντα.
Τριπτῆρα Ἰσαῖος ἐν τῷ κατὰ Διοκλέους.
τριπτήρ ἐστι πιθάκνη ἐκπέταλος οἷα τὰ ἐπιλήνια ὡς Νίκανδρός φησι.
ἐπὶ τούτου δ' ἂν τάττοιτο νῦν παρὰ τῷ ῥήτορι.
πολλὰ γὰρ καὶ ἄλλα σημαίνει τοὔνομα.
Τρὶς ἕξ νικητήριος βόλος.
καὶ ἑτέρα παροιμία τρὶς ἓξ ἢ τρεῖς οἴνας.
οὕτω γὰρ καλοῦσιν Ἴωνες τοὺς κύβους.
Τρὶς ἓξ ἢ τρεῖς κύβοι οἱ μὲν τρὶς ἓξ νίκην οἱ δὲ τρεῖς κύβοι κενοί.
καὶ τὸ παρ' Εὐριπίδῃ τοιοῦτον βέβληκ' Ἀχίλλευς δύο κύβω καὶ τέτταρα.
τριῶν γε ὄντων τῶν ἀναρριπτουμένων βόλων δύο μὲν κενοὺς αὐτόν φησι βάλλειν ἕνα δὲ τὸν τέταρτον.
διττὸς οὖν ὁ κύβος εἴτε ἀναρριπτούμενος εἴτε κενὸς εἴτε πλήρης εἴη καὶ ἰδίως ὁ κενός.
ὅτι δὲ ὁ τρὶς ἓξ βαλὼν κατώρθου καὶ Αἰσχύλος ἐν Ἀγαμέμνονι παρίστησι τὰ δεσποτῶν γὰρ εὖ πεσόντα θήσομαι τρὶς ἓξ βαλοῦσα τῆς ἐμῆς φρυκτωρίας.
Τρισμέγιστος Ἑρμῆς ζήτει ἐν τῷ Ἑρμῆς.
Τριστάται οἱ παρὰ χεῖρα τοῦ βασιλέως οἷον ἔχοντες λόγχας ἀνὰ τρεῖς κατὰ χεῖρα.
Τρίστομος ἐπίθετον αἰχμῆς.
σοὶ γὰρ Καστορίδος ὑλακὰ καὶ τρίστομος αἰχμὴ εὔαδε.
Τριστοιχεί κατὰ τρεῖς τάξεις.
Τριταγωνιστής Αἰσχίνης ἐν πολλοῖς σκώπτεται ὑπὸ Δημοσθένους ὡς ὑποκριτὴς τραγῳδιῶν καὶ τριταγωνιστὴν αὐτόν φησιν ὡς ἀδοκιμώτατον τῶν ὑποκριτῶν ἐν τρίτῃ τάξει καταριθμῶν.
Τριταγωνιστής ἀπὸ Σοφοκλέους ὃς πρῶτος ἐχρήσατο τρισὶν ὑποκριταῖς καὶ τῷ καλουμένῳ τριταγωνιστῇ.
Τριτάλαντον βάρος τριῶν ταλάντων.
τριτάλαντον βάρος δεινότατ' ἀπειλοῦντας ἐπῶν.
Τριτάνυστον μακρόν.
καὶ δόνακα τριτάνυστον.
Τρίτη κεφαλή τοῦτο εἴρηται ἀπὸ τῶν ἀχθοφορούντων οὐ μόνον κατὰ τὸν ὦμον ἀλλὰ καὶ κατὰ τῆς κεφαλῆς.
Τριτημόριον τοὺς Ϛʹ χαλκοῦς εἴρηκε Φιλήμων τοῦ ὀβολοῦ τριτημόριον.
θαυμάζω οὖν ἐγὼ πῶς τεταρτημόριόν εἰσι δύο χαλκοῖ τριτημόριον δὲ ἕξ εἰ μὴ ἄρα ἐκεῖνο μὲν κυρίως ὠνομάσθη τέταρτον μέρος τοῦ ὀβολοῦ τὸ δὲ τριτημόριον ὡς ἀπὸ τεσσάρων μερῶν ὄντων ἀνὰ δύο χαλκοῦς τρία ἔχον μέρη ἓξ χαλκοῦς συνάγει.
Τριτημορίς Ἡρόδοτος ἑτέρη δὲ ἤϊε τοῦ στρατοῦ τριτημορὶς τὴν μεσογαῖαν.
Τριτογένεια φοβερά καταπληκτική.
Δημόκριτος ὁ Ἀβδηρίτης ἔγραψε Περὶ τῶν ἐν ᾅδου Τριτογένεια τοῦτο δέ ἐστιν ὅτι τρία γίνεται ἐξ αὐτῆς ἃ πάντα ἀνθρώπινα συνέχει.
καὶ παροιμία δὲ εἴρηται Παῖς μοι Τριτογενὴς εἴη μὴ Τριτογένεια.
ἢ ὅτι τὴν Ἀθηνᾶν ἀνδρώδη ἐνόμιζον εἶναι καὶ παῖδας ἄρρενας παρέχειν.
Τριτογενής ἡ Ἀθηνᾶ.
ἤτοι ὅτι ἐκ τῆς νηδύος καὶ τῆς μήτρας καὶ τῆς κεφαλῆς τοῦ Διὸς ἐξῆλθεν ἢ ὅτι παρὰ Τρίτωνι τῷ ποταμῷ Λιβύης ἐγεννήθη φθίνοντος ὡς καὶ Ἀθηναῖοι ἄγουσιν ἢ ὅτι τρίτη μετὰ Ἄρτεμιν καὶ Ἀπόλλωνα ἐγεννήθη ἢ ἐπεὶ τρίτωνα τὴν κεφαλὴν Ἀθᾶνες λέγουσιν ἢ ἐπεὶ παρὰ Τρίτωνι ἐγένετο ἢ τοῦ τρεῖν καὶ εὐλαβεῖσθαι αἰτία ἢ γεννητική ἢ ὅτι ἀπελούσατο ἐν τῷ Τρίτωνι τῷ Λιβύης ποταμῷ.
Τριτόμηνις τὴν τρίτην τοῦ μηνὸς τριτομήνιδα ἐκάλουν.
δοκεῖ δὲ γεγενῆσθαι τότε ἡ Ἀθηνᾶ.
Ἴστρος δὲ καὶ Τριτογένειαν αὐτήν φησι λέγεσθαι τὴν αὐτὴν τῇ σελήνῃ νομιζομένην.
Τρίτον ἡμίδραχμον τὰς δύο ἥμισυ δραχμὰς οὕτως εἰώθασιν ὀνομάζειν οἱ παλαιοί.
Τριτοπάτορες Δήμων ἐν τῇ Ἀτθίδι φησὶν ἀνέμους εἶναι τοὺς Τριτοπάτορας Φιλόχορος δὲ τοὺς Τριτοπάτρεις πάντων γεγονέναι πρώτους.
τὴν μὲν γὰρ γῆν καὶ τὸν ἥλιον φησίν ὃν καὶ Ἀπόλλωνα τότε καλεῖν γονεῖς αὐτῶν ἐπίσταντο οἱ τότε ἄνθρωποι τοὺς δὲ ἐκ τούτων τρίτους πατέρας.
Φανόδημος δὲ ἐν Ϛʹ φησίν ὅτι μόνοι Ἀθηναῖοι θύουσί τε καὶ εὔχονται αὐτοῖς ὑπὲρ γενέσεως παίδων ὅταν γαμεῖν μέλλωσιν.
ἐν δὲ τῷ Ὀρφέως Φυσικῷ ὀνομάζεσθαι τοὺς Τριτοπάτορας Ἀμαλκείδην καὶ Πρωτοκλέα καὶ Πρωτοκλέοντα θυρωροὺς καὶ φύλακας ὄντας τῶν ἀνέμων.
ὁ δὲ τὸ Ἐξηγητικὸν ποιήσας Οὐρανοῦ καὶ Γῆς φησιν αὐτοὺς εἶναι ὀνόματα δὲ αὐτῶν Κόττον Βριάρεων καὶ Γύγην.
Τρίτου κρατῆρος τοῦ Σωτῆρος ὃν καὶ τέλειον ἔλεγον.
τὸν μέν γε πρῶτον Ὀλυμπίων φασί τὸν δὲ δεύτερον Ἡρώων.
Πλάτων Πολιτείᾳ τὸν δὲ τρίτον Ὀλυμπικῶς τῷ Σωτῆρί τε καὶ Ὀλυμπίῳ.
Τρίτῳ καὶ τετάρτῳ ἔτει ἀντὶ τοῦ πρὸ τριῶν καὶ τεσσάρων ἐτῶν.
οὕτως Ἀντιφάνης.
Τριτωνὶς λίμνη.
Τρίτωνος Ποσειδῶνος θαλάσσης.
καὶ βυθίην Τρίτωνος ἁλιπλάγκτοιο χαμεύνην σπόγγον ἀκεστορίην πλαζομένης γραφίδος.
Τρίτῳ φάει τρίτῃ ἡμέρᾳ.
Τριττύς φυλῆς μέρος τρίτον.
αὕτη γὰρ διῄρηται εἰς τρία μέρη τριττῦς καὶ ἔθνη καὶ φατρίας ὡς Ἀριστοτέλης φησί.
Τριττύς ἡ ἐντελὴς θυσία ἐκ συός κριοῦ καὶ τράγου.
ἐκ τριῶν ὥσπερ δωδεκίδες θυσίαι δώδεκα ἱερείων.
Τριφάλης Τριφάλητος ὄνομα κύριον παρὰ Ἀριστοφάνει.
Τριφύλλιος ἐπίσκοπος μαθητὴς Σπυρίδωνος τοῦ θαυματουργοῦ τοῦ Κυπρίου ὃς ἔγραψε τὰ θαύματα τοῦ ὁσίου καὶ τερατουργοῦ πατρὸς ἡμῶν Σπυρίδωνος ὡς γέγραπται ἐν τῷ βίῳ αὐτοῦ δι' ἰάμβων ἃ χρὴ ἐκζητῆσαι ὡς λίαν ὠφέλιμα.
Τρίχα τριχῶς.
Τρίχακτον κτένιον.
Τρίχαπτον τὸ βαμβύκινον ὕφασμα ἱμάτιον πολυτίμητον.
Λύσις ὀνείρου Νικηφόρου πατριάρχου τρίχας καρῆναι πραγμάτων δηλοῖ βλάβην τρίχας πεσεῖν δὲ κίνδυνον φέρει μέγαν.
Τριχῇ τριχῶς.
Τριχίδες εἶδος ἰχθύος αἱ λεγόμεναι θρίσσαι.
Ἀριστοφάνης ἔβηττε τὴν νύχθ' ὅλην τριχίδων πεπλησμένος.
Τριχθά τριχῇ.
Ὅμηρος τριχθὰ δὲ πάντα δέδασται.
ἔστι δὲ τὸ πάντα κατὰ παρολκήν ὡς οἱ δ' ἐννέα πάντες ἀνέσταν.
Γαῖα δέ τι ξυνὴ πάντων καὶ μακρὸς Ὄλυμπος.
συναφὴς τῇ γῇ ὁ Ὄλυμπος ὡς ὄρος.
τὸ δὲ ὅμοιον καὶ ἐν Ὀδυσσείᾳ πεποίηκε ναιετάω δ' Ἰθάκην εὐδείελον ἐν δ' ὄρος αὐτῇ Νήριτον εἰνοσίφυλλον.
κεχώρικε γὰρ τὸ ὄρος τῆς Ἰθάκης.
εἰ δὲ ἦν ὁ Ὄλυμπος τοῦ οὐρανοῦ μέρος ἐπουράνιον οὐκ ἦν κοινός ἀλλὰ ἴδιος.
Τριχοβρῶτες ζῷον κατεσθίον τὰς τρίχας οἱ σῆτες ὁ θρίψ.
Τριχολογεῖν τὰς τρίχας ἀναλέγεσθαι καὶ περὶ αὐτῶν φροντίζειν.
Τρίψεις ἀντὶ τοῦ διατρίψεις διατελέσεις.
Ἀριστοφάνης Πλούτῳ ὀδυνηρότερον τρίψεις βίοτον πολὺ τοῦ νῦν.
Τρῖψις τῶν ποταμῶν ἡ πορεία.
Δαβίδ ἀροῦσιν οἱ ποταμοὶ ἐπιτρίψεις αὐτῶν.
Τροίην κατὰ διάλυσιν Τρωϊκήν.
Τρομερόν ὁ δὲ ὑπὸ ἀρρωστίας λεπτόν τι καὶ τρομερὸν ἐφθέγξατο.
Τρόμης Τρόμητος Δημοσθένης καὶ ἄλλα σκώπτει τὸν Αἰσχίνην καὶ γραμματοκύφωνα ὃν καὶ υἱὸν εἶναί φησιν ὀνόματι μὲν Τρόμητος διδασκάλου δὲ τῶν πρώτων γραμμάτων.
Τροπᾶσθαι τρέπεσθαι.
Τρόπαια νικητήρια.
Ἀριστοφάνης ἐν Πλούτῳ τρόπαιον ἀναστήσαιτο τῶν ταύτης τρόπων.
τὸ τρόπαιον οἱ παλαιοὶ Ἀττικοὶ προπερισπῶσιν οἱ δὲ νεώτεροι προπαροξύνουσι.
ἡ δὲ παλαιὰ Ἀτθίς ἐστιν ἧς ἦρχεν Εὔπολις Κρατῖνος Ἀριστοφάνης Θουκυδίδης ἡ δὲ νέα Ἀτθίς ἐστιν ἧς ἐστι Μένανδρος καὶ ἄλλοι.
Τροπή δίωξις.
Τροπῆς ἀποσκίασμα ἀντὶ τοῦ ἀλλοιώσεως καὶ μεταβολῆς ἴχνος καὶ ὁμοίωμα φαντασίας.
Τροπίας οἶνος τετραμμένος καὶ ἐξεστηκώς.
Ἀριστοφάνης Δαιταλεῦσι ταχύ νυν πέτου καὶ μὴ τροπίαν οἶνον φέρε.
Τρόπις τῆς νηός.
καὶ κλίνεται τρόπιος.
Τρόπον ἦθος.
τρόπος δὲ ἐπὶ τῶν συλλογισμῶν οἱονεὶ σχῆμα τοῦ λόγου οἷον ὁ τοιοῦτος εἰ τὸ αʹ τὸ βʹ ἀλλὰ μὴν τὸ πρῶτον τὸ ἄρα δεύτερον.
παρεισήχθη δὲ ὁ λογότροπος ὑπὲρ τοῦ ἐν ταῖς μακροτέραις συντάξεσι τῶν λόγων μηκέτι τὴν πρόσληψιν μακρὰν οὖσαν καὶ τὴν ἐπιφορὰν λέγειν ἀλλὰ συντόμως ἐπενεγκεῖν τὸ δὲ αʹ τὸ ἄρα βʹ.
καὶ Πισίδης ὁ βάρβαρος δὲ τῷ λόγῳ καὶ τῷ τρόπῳ.
ἀντὶ τοῦ τῷ ἤθει.
Τρόπον τινά ἀντὶ τοῦ καλῶς ἄν.
καὶ Τροποῦμαι αἰτιατικῇ.
Τροπώσομαι νικήσω ὑποτάξω.
Τροφαλίς τυρός.
ἁρπάσας ὁ κύων τροφαλίδα τυροῦ Σικελὴν κατεδήδοκε.
τὰ ὀφειλόμενα τοῖς τροφεῦσι.
Τροφή ἀντὶ τοῦ ἀγωγὴ καὶ παιδεία.
καὶ τραφέν ἀντὶ τοῦ ἀχθέν παιδευθέν.
ἐνίοτε δὲ καὶ ὁμοίως ἡμῖν.
Πλάτων Πολιτείας ἐπιθυμοῦμεν δ' αὖ τρίτων τινὶ τῶν περὶ τὴν τροφὴν καὶ γέννησιν.
τροφὴν μὲν γὰρ βρῶμα καὶ πόμα λέγει γέννησιν δὲ τὰ ἀφροδίσια.
ἐν δὲ τρίτῳ Πολιτείας καὶ ὑπὸ τῷ σοφωτάτῳ Χείρωνι τεθραμμένος.
ἀντὶ τοῦ πεπαιδευμένος ἵνα μὴ ἐναντιῶνται Ὁμήρῳ πεπαιδεῦσθαι λέγοντι τὸν Ἀχιλλέα παρὰ Χείρωνι οὐχὶ τεθράφθαι.
ζήτει περὶ τροφῆς ἐν τῷ δαιτὸς ἐΐσης.
Τρόφι κῦμα τεθραμμένον κῦμα.
Τροφωνίου κατὰ γῆς παίγνια.
ἐν Λεβαδείᾳ χρηστήριον ἦν ὃ Καταβάσιον ἐκάλουν στόμιον γάρ τι ἦν ὡς τὰ ἄκρα δύνασθαι μόνα τῶν ποδῶν χωρῆσαι.
οἱ οὖν τῷ θεῷ χρώμενοι ἁγνεύσαντες πρῶτον ὡρισμέναις ἡμέραις καὶ κοσμήσαντες ἑαυτοὺς ἱερῷ τινι σχήματι ἀμφοτέραις ταῖς χερσὶ μελιτούττας λαβόντες ὅ ἐστι μάζας μέλιτι δεδευμένας οὕτως ἐκάθιζον ἐπὶ τὸ στόμιον καὶ αἰφνίδιον ἡρπάζοντο καὶ κατέδυον ἐπὶ τῆς γῆς.
τὰς δὲ μάζας ἐλάμβανον ὑπὲρ τοῦ μὴ ἀδικηθῆναι ὑπὸ τῶν συναντώντων ὄφεων ἀλλ' ἐκείνας αὐτοῖς παραβάλλειν τροφήν.
πολλοὶ μὲν οὖν καὶ αὐθημερὸν ἀνεπέμφθησαν δι' οὗ στομίου κατῆλθον πολλοὶ δὲ καὶ διὰ πλειόνων ἡμερῶν.
ἦν δὲ ὁ Τροφώνιος Ἐρσίνου παῖς τἀδελφοῦ Ἀγαμήδους ὅπου ὄφις ἦν ὁ μαντευόμενος ᾧ οἱ κατοικοῦντες πλακοῦντας ἔβαλλον.
Τροχάζειν διατρέχειν.
Πολύβιος τὴν μὲν πρώτην ἡμέραν ἐκέλευε τροχάζειν ἐπὶ λʹ σταδίους ἐν τοῖς ὅπλοις.
Τροχαῖον οἱ δὲ σαλπιγκταὶ οἱ σὺν αὐτοῖς ὄντες τροχαῖόν τι συμβοήσαντες δόξαν τοῖς ἐναντίοις ὡς παρὰ τοῦ στρατηγοῦ πεπεμμένοι παρέσχον.
καὶ ἐν Ἐπιγράμμασι οὐ τροχιεῖ τις τὸν Λαπίδην λῃστήν.
Τροχηλατεῖν ἐλαύνειν.
Τροχιάς πορείας τρίβους ἐργασίας.
Τροχιλέας Σωκράτης πρὸς Ἀλκιβιάδην εἰπόντα ὡς οὐκ ἀνεκτὴ ἡ Ξανθίππη λοιδοροῦσα ἀλλ' ἔγωγ' ἔφη συνείθισμαι καθαπερεὶ καὶ τροχιλέας ἀκούων συνεχές.
Τρόχιλος ὄνομα τοῦ ὑπηρέτου Ἔποπος.
παρὰ τὸ τρέχω ἔστι δὲ καὶ ὄρνεον τρόχιλος καὶ λέγεται εἶναι δριμύ.
ἀξιοῦσι δέ τινες τὴν μέσην ὀξύνειν.
Τροχισθεῖσα βασανισθεῖσα.
ἀπὸ τοῦ τροχοῦ ὅπερ ἐστὶν ὄργανον βασανιστικόν διατεῖνον τὰ σώματα.
καὶ Ἀριστοφάνης ἐπὶ τροχοῦ γ' ἕλκοιτο μαστιγούμενος.
οὕτω γὰρ οἱ δοῦλοι ἐπὶ τροχοῦ δεσμούμενοι ἐτύπτοντο.
καὶ αὖθις ἐπὶ τοῦ τροχοῦ σε δεῖ στρεβλούμενον εἰπεῖν ἃ πεπανούργηκας.
Τροχός ξύλινόν τι ἦν ὁ τροχός ἐν ᾧ δεσμούμενοι οἱ οἰκέται ἐκολάζοντο.
Ἀριστοφάνης εἴ τις στρατηγεῖν βουλόμενος μὴ ξυλλάβῃ ἢ δοῦλος αὐτομολεῖν παρεσκευασμένος ἐπὶ τοῦ τροχοῦ ἕλκοιτο μαστιγούμενος.
Τροχός Δαβίδ φωνὴ τῆς βροντῆς σου ἐν τῷ τροχῷ.
περὶ τῆς ἐρυθρᾶς θαλάσσης φησὶ γὰρ ἡ ἱστορία ὅτι νότου πνεύσαντος διῃρέθη τὸ πέλαγος τοῦ δὲ ἀέρος συστρεφομένου καὶ τῶν νεφῶν συνισταμένων ὁ ἄνεμος τίκτεται.
αἱ δὲ τιμωρίαι σου φησί δίκην βελῶν κατὰ τῶν πολεμίων ἐχώρουν.
τῷ δὲ κτύπῳ τῆς βροντῆς τοὺς τῶν Αἰγυπτίων τροχοὺς συνεπόδισας.
ὅτε δὲ λέγει ὁ θεός μου θοῦ αὐτοὺς ὡς τροχόν ἀντὶ τοῦ ἐν παντοδαπαῖς συμφοραῖς κέλευσον αὐτοὺς στρέφεσθαι καὶ κακοῖς ἐπαλλήλοις περίβαλε.
Τρωγαλίων τῶν τραγημάτων οὕτω γὰρ τὰ τραγήματα ἐκάλουν οἱ παλαιοί.
Τρώγλη ἡ ὀπή.
καὶ Τρωγλήτης.
καὶ Τρωγλοδύται ἔθνος.
ἀλλ' οἱ μὲν οὖν σωθέντες ἦσαν ἐν τρώγλαις.
Τρώγω αἰτιατικῇ.
λύσις ὀνείρου τρώγων γλυκερὰ πικρίας ἕξεις τρόπους.
Τρῳαί αἱ Τρωϊκαί.
Τρωϊκός ἀπὸ Τροίας.
καὶ Τρώϊος ὁ Τρωϊκός.
Τρώϊλος σοφιστής παιδεύσας ἐν Κωνσταντίνου πόλει.
λόγους πολιτικούς ἐπιστολῶν βιβλία ζʹ.
Τρωκτά τὰ κατακτὰ τῶν ὀπωρῶν οἷον κάρυα καὶ βάλανοι.
Τρώκτης ὁ ἐκ παντὸς κερδαίνων οἷον ἀποτρώγων.
Τρώμης ὄνομα κύριον.
Τρώματα ἐν τοῖσι τρώματα μεγάλα διφάσια Μιλησίων ἐγένετο ἔν τε ἐν Λιμενηΐῳ χώρης τῆς σφετέρης μαχεσαμένων καὶ ἐν Μαιάνδρου πεδίῳ.
Τρώξονται φάγωσιν.
Ἀριστοφάνης ἐνεγκάτω τις ἔνδοθεν τῶν ἰσχάδων.
ἆρα τρώξονται Τρωχαϊκός.
Τροία ὄνομα πόλεως.
Τροιζῆνος ὄνομα πόλεως.
καὶ Τροιζήνιος ὁ πολίτης.
καὶ ζήτει καὶ παροιμίαν ἐν τῷ εἰς Τροιζῆνα δεῖ βαδίζειν.
Τρύβλιον ὀξυβάφιον πινάκιον ποτήριον.
τοῦτο μεῖζον τοῦ ὀξυβάφου ἐστί.
καὶ ἡ κωμῳδία τὸ τρύβλιον τὸ περυσινὸν τέθνηκέ μοι.
ἀντὶ τοῦ κέκλασται.
Τρυγαῖος Ἀθμονεύς Ἀριστοφάνης ἀντὶ τοῦ ἀμπελουργὸς δεξιός οὐ συκοφάντης οὐδ' ἐραστὴς πραγμάτων.
ἐπὶ τῶν ἀπραγμόνων παρ' ὅσον οἱ γεωργοί μάλιστα οἱ δεξιοί ἀπραγμοσύνην ἀσπάζονται.
καὶ Τρυγαῖος μὲν παρὰ τὸ τρυγᾶν ἁρμόζει γὰρ γεωργοῖς.
Ἀθμονεὺς δὲ ἀπὸ δήμου Ἀττικοῦ.
Τρυγοδαίμονες ὥσπερ τὸ κακοδαίμονες.
ἐπεὶ πολλῇ τῇ αἰσχροποιΐᾳ ἐχρῶντο παρ' ὅσον ἀφέμενοι τὸ σέβεσθαι τὸ θεῖον περὶ τὸ σκώπτειν ἐτρέποντο.
Τρύγητος ὁ καιρὸς ἐν ᾧ δεῖ τρυγᾶν.
καὶ ἄμητος ὁ καιρός ἐν ᾧ δεῖ ἀμᾶν καὶ θερίζειν προπαροξυτόνως.
τρυγητὸς δὲ ὁ τρυγώμενος βότρυς.
καὶ ἀμητός ὁ θεριζόμενος.
οἷον ἀμητὸς στάχυς ὀξυτόνως.
καὶ Ἔμετος καὶ ἐμετός αὐτὸ τὸ πρᾶγμα.
Τρυγίας ἐπὶ θεοῦ ἡ χαλεπωτέρα τιμωρία.
πίονται πάντες οἱ ἁμαρτωλοί.
Τρυγόνος εἶδος περιστερᾶς.
καὶ παροιμία Τρυγόνα ψάλλειν ἐπὶ τῶν φαύλως πραττόντων.
ἴσως παρὰ τὸ τρύζειν.
ὡς μή μοι τρύζητε.
καὶ ἑτέρα παροιμία Τρυγόνος λαλίστερος.
ἐπειδὴ αἱ τρυγόνες οὐ μόνον τῷ στόματι ἀλλὰ καὶ τοῖς ὀπισθίοις μέλεσι λαλοῦσι.
Τρυγονῶσα ἡσύχως κνῶσα.
Ἀριστοφάνης τρυγονῶσα τὴν θύραν.
Τρυγός τῆς τοῦ οἴνου ὑποστάθμης.
Ἀριστοφάνης ὄζων τρυγός.
καὶ αὖθις ἔοικας ὦ πρεσβῦτα νεοπλούτῳ τρυγί.
Ἀριστοφάνης φησί.
Τρυγὸς γλυκείας τουτέστι τοῦ νέου οἴνου.
Τρύγα γὰρ καὶ τὸν νέον οἶνον ἐκάλουν καὶ τὴν ὑποστάθμην.
Τρυγῳδία κωμῳδία ἤτοι διὰ τὸ τρύγα ἔπαθλον λαμβάνειν τούτεστι νέον οἶνον ἢ διὰ τὸ μὴ ὄντων προσωπείων τὴν ἀρχήν τρυγὶ χρίεσθαι τὰς ὄψεις.
Τρύγοιπος ὁ ὑλιστὴρ ὁ σάκκινος.
Ἀριστοφάνης Πλούτῳ ἀλλ' ἔστι τρὺξ παλαιὰ καὶ σαπρά.
οὐκοῦν τρύγοιπος ταῦτα πάντ' ἰάσεται προπαροξυτόνως.
καὶ Τρυγοιπῶ ῥῆμα.
Τρύζει ψιθυρίζει γογγύζει ἀσήμως λαλεῖ.
παρὸ καὶ ἡ τρυγών ἐπεὶ ἀσήμως φθέγγεται καὶ γογγυστικῶς.
ὁ τετρημένος σφόδρα καὶ πεπερονημένος ἐν τοῖς πράγμασιν ὃν ἡμεῖς τρυπᾶν φαμεν.
θέλει δὲ εἰπεῖν εὐτόνως ὡς τρύπανον.
Τρύπανα ἐργαλεῖα τεκτονικά.
τρύπανά τ' εὐδίνητα καὶ ὠκήεντα τέρετρα.
Τρυσιβίου γαστρός καταπονούσης τὸν βίον.
Ἀριστοφάνης Νεφέλαις.
Τρυσμός γογγυσμός.
Τρυτάνη ὁ ζυγός.
ταύτην οἱ Δωριεῖς σταχάνην καλοῦσιν.
ἔνθεν καὶ παροιμία δικαιότερος σταχάνης.
Τρυτοδόκη ἡ θήκη τῆς τρυτάνης.
ἐν Ἐπιγράμμασι καὶ τὴν τρυτοδόκην κοιτίδα παμβακίδων.
τὸν ζυγὸν τῆς παμβακίδος.
Τρυφάλεια περικεφαλαία.
Τρύφαινα ὄνομα κύριον.
Τρυφή ἡ σπατάλη.
Τρυφηλός καὶ Τρυφητής ὁ ἄπληστα τρώγων.
Τρυφιόδωρος Αἰγύπτιος γραμματικὸς καὶ ποιητὴς ἐπῶν.
ἔγραψε Μαραθωνιακά Ἰλίου ἅλωσιν τὰ κατὰ Ἱπποδάμειαν Ὀδύσσειαν λειπογράμματον ἔστι δὲ ποίημα τῶν Ὀδυσσέως καμάτων καὶ ὅσα μυθολογοῦσι περὶ αὐτοῦ καὶ ἄλλα.
Τρυφιόδωρος διάφορα ἔγραψε δι' ἐπῶν.
Παράφρασιν τῶν Ὁμήρου παραβολῶν καὶ ἄλλα πλεῖστα.
Τρύφος ἄρτου κλάσμα ἄρτου.
Τρυφῶ αἰτιατικῇ.
Τρύφων Ἀμμωνίου Ἀλεξανδρεύς γραμματικὸς καὶ ποιητής γεγονὼς κατὰ τοὺς Αὐγούστου χρόνους καὶ πρότερον.
Περὶ πλεονασμοῦ τοῦ ἐν τῇ Αἰολίδι διαλέκτῳ βιβλία ζʹ Περὶ τῶν παρ' Ὁμήρῳ διαλέκτων καὶ Σιμωνίδῃ καὶ Πινδάρῳ καὶ Ἀλκμᾶνι καὶ τοῖς ἄλλοις λυρικοῖς Περὶ τῆς Ἑλλήνων διαλέκτου καὶ Ἀργείων καὶ Ἱμεραίων καὶ Ῥηγίνων καὶ Δωριέων καὶ Συρακουσίων Περὶ τῆς ἐν κλίσεσιν ἀναλογίας αʹ Περὶ τῆς ἐν εὐθείᾳ ἀναλογίας Περὶ ὀνομάτων συγκριτικῶν αʹ Περὶ τῆς ἐν μονοσυλλάβοις ἀναλογίας Περὶ ὀνομάτων χαρακτήρων αʹ Περὶ ῥημάτων ἀναλογίας βαρυτόνων αʹ Περὶ ῥημάτων ἐγκλιτικῶν καὶ ἀπαρεμφάτων καὶ προστακτικῶν καὶ εὐκτικῶν καὶ ἁπλῶς πάντων Περὶ ὀρθογραφίας καὶ τῶν αὐτῇ ζητουμένων Περὶ πνευμάτων καὶ τρόπων καὶ ἄλλα.
Τρύχεται κακοπαθεῖται καταπονεῖται ταλαιπωρεῖται ἐκνενεύρισται.
καὶ Ἐκτετρυχωμένος.
ὁ δὲ ὑπὸ τῆς ἀπορίας ἐκτετρυχωμένος ἦν.
Τρύχη τὰ ῥάκη τραγικῶς.
προσῆλθεν ἡ μήτηρ πένθιμα ἠμφιεσμένη τρύχη καὶ τὰς ὁράσεις ἐκτετηκυῖα ὑπὸ τῶν δακρύων.
Τρυχηρά ῥακώδη.
Τρύχνον τὴν πόαν.
θηλυκῶς λέγουσιν τὴν τρύχνον οὐ τὸ τρύχνον.
σὺν τῷ σ δὲ στρύχνον οὐδαμοῦ εὗρον.
καὶ παρὰ τὴν παροιμίαν τὴν ἁπαλώτερος τρύχνου.
παρῳδῶν ὁ κωμικός φησιν ἤδη εἰμὶ μουσικώτερος τρύχνου.
Τρυχόμενος Τετρυχωμένος δέ.
Τρύχουσιν ἐλαττοῦσι.
Τρυχωθείς πιεσθείς.
ἢ φανερωθείς.
ὅτι Τρυχῶ τρίτης συζυγίας ἐστὶ τῶν περισπωμένων.
καὶ βαρύτονον τρύχω τρύχεις.
Τοιᾶσδε τοιαύτης.
Ἀραὶ κατὰ οἰχομένων ἐχθρῶν.
Τοία Στυγός σε μελανοκάρδιος πέτρα Ἀχερόντιός τε σκόπελος αἱματοσταγὴς φρουροῦσι Κωκυτοῦ τε περίδρομοι κύνες ἔχιδνά θ' ἑκατοντακέφαλος ἣ τὰ σπλάγχνα σου διασπαράξει πνευμόνων τ' ἀνθάψεται Ταρτησία μύραινα τὼ νεφρὼ δέ σου αὐτοῖσιν ἐντέροισιν ἡματωμένω διασπάσονται Γοργόνες Τιθράσιαι ἐφ' ἃς ἐγὼ δρομαῖον ὁρμήσω πόδα.
Τοιαυτί τοιαῦτα.
Τοιγὰρ ἐγώ ἐγὼ μὲν γάρ.
Τοιγαροῦν ἀμέλει ὅθεν δή οὐκοῦν διὰ τοῦτο δὴ οὖν.
Τοιγάρτοι τούτου γὰρ ἕνεκεν.
Τοιαίδε πράξεις.
Τοῖϊν σοι Δωρικῶς.
καὶ πολιὴν λευκῶν κεῖραι ἀπὸ κροτάφων τοῖϊν.
ἀλλ' ἐπένευε.
Τοίνυν διὰ γὰρ τοῦτο ἢ οὖν.
Τοῖο τοιούτου.
καὶ Τοῖος τοιοῦτος.
καὶ Τοῖον τοιοῦτον.
Τοιουτονὶ Θεμιστοκλῆς οὐ πώποτ' ἐπενόησεν Ἀριστοφάνης.
ἢ διὰ τὸ τειχίσαι τὸν Πειραιᾶ ἢ ὅτι σοφίας δόξαν ἀπηνέγκατο Θεμιστοκλῆς σαφηνίσας Ἀθηναίοις τὸν δοθέντα χρησμόν τεῖχος Τριτογενείῃ ξύλινον διδοῖ εὐρύοπα Ζεύς.
ἄλλων δὲ ἄλλα λεγόντων Θεμιστοκλῆς ἔφη τὰς τριήρεις λέγειν ξύλινον τεῖχος.
Τοιουτῶδες τοιοῦτον.
οὐδὲν ὁτιοῦν ἐβεβαιώθη τοιουτῶδες.
Τοῖς Ἱπποκράτους υἱέσιν εἴξεις καί σε καλοῦσι βλιτομάμμαν οὗτοι ὑώδεις τινὲς καὶ ἀπαίδευτοι ἐκωμῳδοῦντο καὶ τάχ' ἂν εἴησαν προκέφαλοί τινες ὡς ἐν Γεωργοῖς φησι καὶ ἐν Τριφάλητι.
καὶ Εὔπολις Δήμοις Ἱπποκράτους τε παῖδες ἐμβόλιμοί τινες βληχητὰ τέκνα καὶ οὐδαμῶς τοῦ τρόπου.
τὰ δὲ ὀνόματα αὐτῶν Τελέσιππος Δημοφῶν Περικλῆς.
Τοῖς ὀρθῶς ὅτι τὸ τοῖς ὀρθῶς ὑπ' ἄλλου γνωσθεῖσι πεισθῆναι μείζονος τῆς ἀρετῆς ὁ Ζήνων ποιεῖται γνώρισμα τοῦ γνῶναί τινα αὐτὸν ἐξ αὑτοῦ τὰ δέοντα τὴν Ἡσιόδου μεθαρμόττων ῥῆσιν οὗτος μὲν πανάριστος ὃς εὖ εἰπόντι πίθηται λέγων ἀντὶ τοῦ νοήσει πάνθ' ἑαυτῷ.
Τοῖς πολλοῖς τοὐβόλου τουτέστι τοῖς εὐώνοις.
Τοῖς τεκοῦσι γὰρ οὐδ' εἰ πονεῖ τις δεῖ πόνου μνήμην ἔχειν τουτέστιν ὅταν τις ὑπὲρ γονέων πονῇ μὴ ἡγεῖσθαι πόνον εἶναι τὸν κάματον.
Τοῖς φθάνουσι τοῖς ἤδη γεγονόσι.
Τοίχαρχος ἐπὶ νεὼς ὁ ἄρχων αὐτῆς τοιχάρχου δὲ πρωρεύς πρωρέως δὲ κυβερνήτης κυβερνήτου δὲ ναύκληρος.
Τοιχωρύχημα γαλῆς τοίχου ὀπή.
Τοιχωρύχος κλέπτης.
Τοιχωρύχος λῃστής.
Τοιχορύκτης δέ.
Τύανα πόλις.
μητρόπολις ἐν Καππαδοκίᾳ.
Τύγα παρὰ Ῥωμαίοις συγκλητικὴ ἐσθής.
Τυγχανόντων ἀντὶ τοῦ τυγχανέτωσαν.
οἱ γὰρ Ἀττικοὶ ἀπὸ ὁριστικῶν μὴ ἐχόντων τὸ μ κλιτικόν τὸ γʹ πρόσωπον ποιοῦσιν ὁμόφωνον τῇ γενικῇ πληθυντικῇ τῶν ἰδίων μετοχῶν οἷον τύπτετε τυπτόντων ἀντὶ τοῦ τυπτέτωσαν μέλετε μελόντων ἀντὶ τοῦ μελέτωσαν.
καὶ ἐπὶ τῶν ἐχόντων τὸ μ κλιτικὸν τὸ γʹ πρόσωπον τῶν πληθυντικῶν ὁμοφώνως ποιοῦσι τῷ γʹ τῶν δυϊκῶν τύπτεσθε τυπτέσθων ἀντὶ τοῦ τυπτέσθωσαν.
Τυγχάνω γενικῇ.
Τύκος ἐργαλεῖόν τι ᾧ τοὺς λίθους περικόπτουσι καὶ ξέουσιν.
ἔνθεν καὶ τὸ ἐτύκιζον ἀντὶ τοῦ ἔξεον ἔκοπτον.
Ἀριστοφάνης Ὄρνισι τούτους δ' ἐτύκιζον αἱ κρέκες τοῖς ῥύγχεσι.
Τυκτόν χειροποίητον.
Τύλα καὶ τύλος ἀρσενικῶς τοῦ ὤμου τὸ τετυλωμένον καὶ πεπιλημένον τῆς σαρκός ὁποῖον πολλάκις ἐπὶ τοῦ ὤμου γίνεται τοῖς ἀχθοφόροις ἐκ τοῦ βαστάζειν τι συνεχῶς.
Ἀριστοφάνης Ἀχαρνεῦσιν ἴστω γ' Ἡρακλῆς ἔκαμον τὰν τύλαν κακῶς.
καὶ Τηλεκλείδης τραχήλου τύλαν εἶπε.
Πολύβιος τῆς πέτρας αὐτοῖς δυσχρηστίαν παρεχούσης διὰ τὸ δεῖν τρῆμα ποιεῖν ἐν αὐτῇ τοῖς τύλοις κρατοῦσι τὴν σύριγγα τὴν προσαγομένην.
Τύλη ἡ στρωμνή.
οἷον ἔδοξέ τις τῇ τύλῃ πυροὺς ἔχειν ἀντὶ γναφάλων καὶ παιδάριον ἐγέννησεν ἄρρεν.
Τύλις ὄνομα πόλεως.
Τύλος ἡ νῆσος.
Τύλος νενεκρωμένη σάρξ ἀποσκίρωμα τῶν γονάτων.
δυσχρηστίαν παρεῖχεν ἡ πέτρα διὰ τὸ τρῆμα ποιεῖν ἐν αὐτῇ τοῖς τύλοις.
Τυλοῦται τραυματίζεται παχύνεται.
οἱ δὲ πλεῖστοι τῶν Πάρθων κορύνας εἶχον σιδηρᾶς ἢ σιδήρῳ τετυλωμένας.
ὁ πέμπελος.
Προκόπιος ὁ δὲ Ἰουστῖνος ὁ βασιλεὺς τυμβογέρων ἦν ἤδη.
ἢ Τυμβογέρων ὁ ἐσχατόγηρως.
Τύμβος τάφος.
παρὰ τὸ τύφεσθαι ὅ ἐστι καίεσθαι τὰ σώματα τῶν τεθνεώτων.
ταῦτα ληρεῖς ὥσπερ ἀπὸ τύμβου πεσών.
καὶ Τυμβείτης ὁ μνηματίτης.
εἰ καὶ ἰδεῖν μικρὸς λᾶας ὁ τυμβείτης ἄμμιν ἐπικρέμαται.
Τυμβογέροντες πέμπτη ἡλικία γερόντων ὡς καὶ Θεόφραστος.
παραπλῆγες καὶ τῇ διανοίᾳ παρηλλαγμένοι.
Τυμβοχοεῖ θάπτει.
Τύμμα κροῦμα.
Τυμμαῖς πληγαῖς.
καὶ εἴ που τις εὑρεθείη τὸ ὁπωσοῦν ὅρκῳ κεχρημένος τυμμαῖς οὐ ταῖς τυχούσαις ἐβάλλετο.
Τύμπανα οἱ Ἰνδοὶ ἀντὶ σάλπιγγος ταῖς μάστιξιν ἀπεκτύπουν εἰς τὸν ἀέρα.
εἶχον δὲ καὶ τύμπανα φρικώδη τινὰ βόμβον ἐξ ἑαυτῶν ἀνιέντα.
ἦν δὲ ἡ κατασκευὴ τοιάδε.
φιτρὸν ἐλάτης κοιλάναντες ἐνήρμοζον ἐς αὐτὸν κώδωνας ὀρειχάλκου.
τὸ δὲ στόμα τοῦ ἄγγους ταυρείῳ δέρματι περικυτώσαντες μετέωρον ἔφερον ἐς τὰς μάχας τοῦτο τὸ τύμπανον.
ἐπὰν δὲ θόρυβον πολὺν ἐργάσασθαι ἤθελον ἢ σημᾶναί τι καταστρέψαντες ἐπὶ τὸ στόμα τὸ ξύλινον ἄγγος ἐτίνασσον.
οἱ δὲ ἐν αὐτῷ κώδωνες πολλοί τε ἅμα ὄντες καὶ μεγάλοι ἔν τε στεγανῷ ἠχοῦντες ἀσαφῆ τινα βόμβον ἀνέπεμπον ἔνδοθεν ὅνπερ οὐ ῥᾴδιον ἦν τοῖς οὐκ εἰδόσιν ἐπιγνῶναι τίνος ἦν ὀργάνου ἢ θηρίου βρυχήματι γὰρ ἔοικεν.
Τυμπανίζεται ξύλῳ πλήσσεται ἐκδέρεται καὶ κρέμαται.
Τύμπανον ἐκ δερμάτων ἐστὶ γινόμενον καὶ κροῦον ὃ κατεῖχον αἱ Βάκχαι.
ἐν Ἐπιγράμμασι ἀραξάχειρα ταῦτά σοι τὰ τύμπανα λεοντόδιφρε σοί Ῥείη θῆκε.
Τύμπανος ἀρσενικῶς.
καί τινος αὔρῃ δαίμονος ἐς τὸν ἑὸν τύμπανον ἧκε χέρας.
Τυμφαΐς πόλις.
καὶ βοῦς Ἀρτέμιδος.
Τυνδαρίδης ὁ τοῦ Τυνδάρεω.
Τύνη σύ.
Τυννουτονί δεικτικῶς ἀντὶ τοῦ μικρόν.
Ἀριστοφάνης παιδάριον ὂν τυννουτονὶ ἔπλαττεν ἔνδον οἰκίας.
καὶ Τυννουτωῒ συνάγων τοὺς δακτύλους φησὶν ἀντὶ τοῦ μικρῷ Ἀριστοφάνης ἐν πλοιαρίῳ τυννουτωῒ ἀνὴρ γέρων ναύτης διάξει.
περὶ τοῦ Χάροντος λέγων τοῦ περάματος τοῦ πλοίου.
Τυντλάζειν αὐτὸ καὶ αὐτὸ λέγειν.
Ἀριστοφάνης οὐ γὰρ οἷόν τ' ἐστὶ πάντως οἰναρίζειν τήμερον οὐδὲ τυντλάζειν ἐπειδὴ παρδακὸν τὸ χωρίον.
Τυντλώδους ὑλώδους.
Τύμπανα βάκλα.
παρὰ τὸ τύπτειν.
ξύλα ἐν οἷς ἐτυμπάνιζον ἐχρῶντο γὰρ ταύτῃ τῇ τιμωρίᾳ.
Τυπαῖς πληγαῖς.
ἔχοντας τύμπανα καὶ τύπους.
τουτέστι πληγάς.
Τυπείς πληγείς τρωθείς.
καὶ Τυπεῖσι τρωθεῖσι.
Τύπη ὥστε συνέβαινεν ὑπὸ τοῦ πυρὸς τὰς βάσεις τῶν πύργων καὶ τὰ τύπη τῶν κριῶν ἀχρειωθῆναι.
Τύπος χαρακτήρ.
πρόσειπε τούτῳ πολλὰ παρ' ἐμοῦ ὃν εἰ προλαβὼν Ἀριστείδην Ἑρμοῦ λογίου τύπον εἰς ἀνθρώπους ἔφην ἐληλυθέναι μόλις ἔτυχον τῆς ἀξίας ὅτι πλέον ἐστὶν ἢ τύπος.
καὶ Ἀππιανός ὁ δὲ Ἀννίβας Μαρκέλλου τοῦ ὑπάτου ἀποθανόντος τῷ σώματι αὐτοῦ ἐπιστάς ὡς εἶδε τὰ τραύματα πάντα ἐπὶ τῶν στέρνων ἐπῄνεσε μὲν ὡς στρατιώτην ἐπέσκωψε δὲ ὡς στρατηγόν.
καὶ τὸν δακτύλιον αὐτοῦ περιελὼν ἐτύπωσεν ἐπιστολὴν τῇ σφραγῖδι Μαρκέλλου πρὶν αἰσθέσθαι πολλοὺς περὶ τοῦ θανάτου καὶ αὐτόμολον ἄνδρα Ῥωμαῖον ἔπεμψε φέρειν δηλοῦντα ὅτι στρατιὰ Μαρκέλλου κατόπιν ἔρχοιτο καὶ ὁ Μάρκελλος αὐτὴν ὑποδέξασθαι κελεύοι.
Τυπῇσι τρώσεσι.
Τυπῶ αἰτιατικῇ.
Τύπωμα χαλκόπλευρον τὸ ἄγγος τὴν ὑδρίαν ἐν ᾗ δῆθεν τὰ δοκοῦντα εἶναι ὀστέα Ὀρέστου ἀπέκειτο.
τύπωμα χαλκόπλευρον ἠρμένοι χεροῖν.
Τυπτήσεις τύψεις.
καὶ Τυπτῶ αἰτιατικῇ.
Τυραννεῖον κυρίως ἡ ἀκρόπολις.
Τυραννία δὲ ἡ τυραννίς.
καὶ Τυραννιῶ ἐπιθυμῶ τυραννῆσαι.
Τυραννίων Ἐπικρατίδου καὶ Λινδίας Ἀλεξανδρίνης Ἀμισηνός.
ἐχρημάτιζε δὲ Κορύμβου γεγονὼς ἐπὶ Πομπηΐου τοῦ μεγάλου καὶ πρότερον μαθητὴς ἄλλων τε καὶ Ἑστιαίου τοῦ Ἀμισηνοῦ ὑφ' οὗ καὶ Τυραννίων ὠνομάσθη ὡς κατατρέχων τῶν ὁμοσχόλων πρότερον καλούμενος Θεόφραστος.
εἶτα διήκουσε καὶ Διονυσίου τοῦ Θρᾳκὸς ἐν Ῥόδῳ.
ἀντεσοφίστευσε δὲ Δημητρίῳ τῷ Ἐρυθραίῳ ἤχθη δὲ εἰς Ῥώμην ληφθεὶς αἰχμάλωτος ὑπὸ Λουκούλλου ὅτε κατεπολέμησε Μιθριδάτην τὸν Πόντου βασιλεύσαντα.
διαπρεπὴς δὲ γενόμενος ἐν Ῥώμῃ καὶ πλούσιος ἐκτήσατο καὶ βιβλίων ὑπὲρ τὰς τρεῖς μυριάδας.
ἐτελεύτησε δὲ γηραιός ὑπὸ ποδάγρας παραλυθείς ὀλυμπιάδι ριηʹ ἐν τῷ γʹ ἔτει τῆς ὀλυμπιάδος.
Τυραννίων ὁ νεώτερος Φοίνιξ πατρὸς Ἀρτεμιδώρου μαθητὴς Τυραννίωνος τοῦ πρεσβυτέρου διὸ καὶ ὠνομάσθη Τυραννίων πρότερον καλούμενος Διοκλῆς.
αἰχμάλωτος δὲ γενόμενος καὶ αὐτὸς ἐπὶ τοῦ πολέμου Ἀντωνίου καὶ Καίσαρος ὑπό τινος Δύμαντος ὠνήθη τοῦ Καίσαρος ὄντος ἀπελευθέρου εἶτα ἐδωρήθη Τερεντίᾳ τῇ τοῦ Κικέρωνος γυναικί.
ἐλευθερωθεὶς δὲ ὑπ' αὐτῆς ἐσοφίστευσεν ἐν Ῥώμῃ.
καὶ ἔγραψε βιβλία πρὸς ηʹ καὶ ξʹ ὧν καὶ ταῦτα Περὶ τῆς Ὁμηρικῆς προσῳδίας Περὶ τῶν μερῶν τοῦ λόγου ἐν ᾧ λέγει ἄτομα μὲν εἶναι τὰ κύρια ὀνόματα θεματικὰ δὲ τὰ προσηγορικά ἀθέματα δὲ τὰ μετοχικά Περὶ τῆς Ῥωμαϊκῆς διαλέκτου ὅτι ἐστὶν ἐκ τῆς Ἑλληνικῆς ἐκ τοῦ Ἀντιγένους ὅτι ἀντιγένης ἡ Ῥωμαϊκὴ διάλεκτος Ὅ τι διαφωνοῦσιν οἱ νεώτεροι ποιηταὶ πρὸς Ὅμηρον Ἐξήγησιν τοῦ Τυραννίωνος μερισμοῦ Διόρθωσιν Ὁμηρικήν Ὀρθογραφίαν.
Οἰωνοσκοπικὰ ἐν βιβλίοις γʹ.
καὶ ἄλλα δὲ τῶν βιβλίων αὐτοῦ φέρεται χρήσιμα.
Τύραννος οἱ πρὸ τῶν Τρωϊκῶν ποιηταὶ τοὺς βασιλεῖς τυράννους προσηγόρευον ὀψέ ποτε τοῦδε τοῦ ὀνόματος εἰς τοὺς Ἕλληνας διαδοθέντος κατὰ τοὺς Ἀρχιλόχου χρόνους καθάπερ Ἱππίας ὁ σοφιστής φησιν.
Ὅμηρος γοῦν τὸν πάντων παρανομώτατον Ἔχετον βασιλέα φησί καὶ οὐ τύραννον.
προσηγορεύθη δὲ τύραννος ἀπὸ Τυρρηνῶν χαλεποὺς γὰρ περὶ λῃστείας τούτους γενέσθαι.
οὐδεὶς δὲ οὐδὲ ἄλλος τῶν ποιητῶν ἐν τοῖς ποιήμασιν αὐτοῦ μέμνηται τὸ τοῦ τυράννου ὄνομα.
ὁ δὲ Ἀριστοτέλης ἐν Κυμαίων πολιτείᾳ τοὺς τυράννους φησὶ τὸ πρότερον αἰσυμνήτας καλεῖσθαι.
εὐφημότερον γὰρ ἐκεῖνο τὸ ὄνομα.
ὅτι καὶ ἕτεροι ἐτυράννησαν ἀλλ' ἡ τελευταία καὶ μεγίστη κάκωσις πάσαις ταῖς πόλεσιν ἡ Διονυσίου τυραννὶς ἐγένετο.
Τύραννος Σικελίας καὶ ζήτει ἐν τῷ τριόρχης.
Τύραννος σοφιστής.
Περὶ στάσεων Περὶ διαιρέσεως λόγου βιβλία ιʹ.
Τυραννῶ γενικῇ.
ὁ δὲ Δευκαλίων ἐτυράννει τῶν εἰς Παρνασσὸν κατοικούντων.
Τυρβάζῃ ἑτοιμάζῃ.
Τύρβη ἀπόλαυσις ἢ θόρυβος ἢ τάραξις.
Γέργηθες καλοῦνται παρὰ Μιλησίοις ἡ τύρβη καὶ οἱ χειρώνακτες.
τουτέστιν οἱ διὰ χειρῶν ἐργαζόμενοι.
Τυρευθέντα κινηθέντα ταραχθέντα.
Τυρεύων κατασκευάζων.
καὶ Τυρεύσαντες ἀντὶ τοῦ κατασκευάσαντες.
Τυρρηνία χώρα.
καὶ Τυρρηνοὶ οἱ λεγόμενοι Τοῦσκοι.
ἱστορίαν δὲ παρ' αὐτοῖς ἔμπειρος ἀνὴρ συνεγράψατο ἔφη γὰρ τὸν δημιουργὸν τῶν πάντων θεὸν ιβʹ χιλιάδας ἐνιαυτῶν τοῖς πᾶσιν αὐτοῦ φιλοτιμήσασθαι κτίσμασι καὶ ταύτας διαθεῖναι τοῖς ιβʹ λεγομένοις οἴκοις καὶ τῇ μὲν αʹ χιλιάδι ποιῆσαι τὸν οὐρανὸν καὶ τὴν γῆν τῇ δὲ βʹ ποιῆσαι τὸ στερέωμα τοῦτο τὸ φαινόμενον καλέσας αὐτὸ οὐρανόν τῇ γʹ τὴν θάλασσαν καὶ τὰ ὕδατα τὰ ἐν τῇ γῇ πάντα τῇ δʹ τοὺς φωστῆρας τοὺς μεγάλους ἥλιον καὶ σελήνην καὶ τοὺς ἀστέρας τῇ εʹ πᾶσαν ψυχὴν πετεινῶν καὶ ἑρπετῶν καὶ τετράποδα ἐν τῷ ἀέρι καὶ ἐν τῇ γῇ καὶ τοῖς ὕδασι τῇ Ϛʹ τὸν ἄνθρωπον.
φαίνεται οὖν τὰς μὲν πρώτας ἓξ χιλιάδας πρὸ τῆς τοῦ ἀνθρώπου διαπλάσεως παρεληλυθέναι τὰς δὲ λοιπὰς ἓξ χιλιάδας διαμένειν τὸ γένος τῶν ἀνθρώπων.
ὡς εἶναι τὸν πάντα χρόνον μέχρι τῆς συντελείας χιλιάδας ιβʹ.
Τυρμίδαι δῆμος τῆς Οἰνηΐδος οἱ Τυρμίδαι.
Τυρόκνηστις ἡ μάχαιρα.
καὶ παροιμία οὐ στήσομαι λέαιν' ἐπὶ τυροκνήστιδος.
ἀντὶ τοῦ ὡς λέαινα.
σχῆμα δέ ἐστιν ἀκόλαστον καὶ ἑταιρικόν.
τυρόκνηστις δὲ ἡ μάχαιρα.
ἐπὶ δὲ ταῖς λαβαῖς τῶν μαχαιρῶν ἐλέφαντες λέοντες ἐγλύφοντο ὀκλάζοντες ὅπως μὴ ἀποθραύοιντο αὐτῶν οἱ πόδες εἰ ὀρθοὶ ἑστῶτες γλύφοιντο.
λέγει οὖν ὅτι οὐκ ἐπ' ἀνδρὶ στήσομαι πορνεύουσα ὡς λέαινα ἐπὶ τυροκνήστιδος.
Τυρόκνη ἡ μάχαιρα.
Τυροπωλήσω ἀντὶ τοῦ σταθμήσω.
πρὸς γὰρ σταθμὸν ἐπωλεῖτο ὁ τυρός.
Τύρος πόλις.
καὶ Τύριοι οἱ πολῖται.
καὶ ζήτει ἐν τῷ Παῦλος πότε γέγονεν ἡ Τύρος μητρόπολις.
Τυροφόρον ἐν Ἐπιγράμμασι αἰχμητὰν δ' ἐπέθυσεν ἀλέκτορα καὶ πλακόεντα παῖς Ἡγησιδίκου πίονα τυροφόρον.
Τυρσηνία χώρα.
Τύρσις ὁ περίβολος τοῦ τείχους.
Ξενοφῶν οὕτω δὴ Κῦρος κύκλῳ διαμετρήσας περὶ τὸ τεῖχος ἀπολιπὼν ὅσον τύρσεσι μεγάλαις ἀπὸ τοῦ ποταμοῦ ὤρυσσεν ἐνθένδε τοῦ τείχους τάφρον ὑπερμεγέθη καὶ τὴν γῆν ἀνέβαλλον πρὸς ἑαυτούς.
Τύρσος τὸ ἐν ὕψει ᾠκοδομημένον.
Τυρταῖος Ἀρχεμβρότου Λάκων ἢ Μιλήσιος ἐλεγειοποιὸς καὶ αὐλητής ὃν λόγος τοῖς μέλεσι χρησάμενον παροτρῦναι Λακεδαιμονίους πολεμοῦντας Μεσσηνίοις καὶ ταύτῃ ἐπικρατεστέρους ποιῆσαι.
ἔστι δὲ παλαίτατος σύγχρονος τοῖς ἑπτὰ κληθεῖσι σοφοῖς ἢ καὶ παλαίτερος.
ἤκμαζε γοῦν κατὰ τὴν λεʹ ὀλυμπιάδα.
ἔγραψε πολιτείαν Λακεδαιμονίοις καὶ ὑποθήκας δι' ἐλεγείας καὶ μέλη πολεμιστήρια βιβλία εʹ.
Τυρταῖος ὅτι οἱ Λακεδαιμόνιοι ὤμοσαν ἢ Μεσσήνην αἱρήσειν ἢ αὐτοὶ τεθνήξεσθαι.
χρήσαντος δὲ τοῦ θεοῦ στρατηγὸν παρὰ Ἀθηναίων λαβεῖν λαμβάνουσι Τυρταῖον τὸν ποιητήν χωλὸν ἄνδρα ὃς ἐπ' ἀρετὴν αὐτοὺς παρακαλῶν εἷλε τῷ κʹ ἔτει τὴν Μεσσήνην καὶ ταύτην κατέσκαψαν καὶ τοὺς αἰχμαλώτους ἐν τοῖς Εἵλωσι κατέταξαν.
Τυτθήν ὀλίγην ἢ μικράν.
καὶ Τυτθός μικρός.
Τυφαονία χώρα.
ὦ οὗτος τυφεδανὲ καὶ χοιρόθλιψ ποθεῖς ἐρᾶν τ' ἔοικας ὡραίας σοροῦ.
Τυφεδῶνος ὄνομα κύριον ἢ τῆς καύσεως.
Τύφεται καίεται.
Τυφήρεα τυφωνικήν.
λαμπάδα κηροχίτωνα Κρόνου τυφήρεα λύχνον σχοίνῳ καὶ λεπτῇ σφιγγομένην παπύρῳ.
Τυφλοπλαστεῖται τυφλὸς ἀναπλάττεται.
καὶ Τυφλοπτεῖται ὁμοίως.
Τυφλὴ ὁδός.
ὁ δὲ ὁδοῖς ἐπιτυγχάνει τυφλαῖς καὶ ἀνεξόδοις καὶ ἀτραποῖς σκολιωτέραις.
Τυφλὸς τά τ' ὦτα τόν τε νοῦν τά τ' ὄμματ' εἶ.
σὺ δ' ἄθλιός γε ταῦτ' ὀνειδίζων ἅ σοι οὐδεὶς ὃς οὐχὶ τῶνδ' ὀνειδιεῖ τάχα.
οἷον οὐδείς ἐστιν ὃς οὐ ταῦτά σοι ὀνειδίσει ἅπερ μοι ὠνείδισας.
τὸ δὲ τάχα ἀντὶ τοῦ ταχέως.
καί σε μετ' ὀλίγον ἐροῦσι τυφλόν.
πρὸς Τειρεσίαν ὁ λόγος.
λύσις ὀνείρου τυφλὸν φέρεσθαι πάγκαλον πέλει λίαν.
Τυφλότερος ἀσπάλακος διὰ τὸ μὴ ἔχειν τὸ ζῷον τοῦτο ὀφθαλμούς.
φησὶ δ' αὐτὸ Στησίμβροτος ὑπὸ τῆς Γῆς τυφλωθῆναι διὰ τὸ φθείρειν τοὺς καρπούς ἔχει γὰρ ὀδόντας μιαρωτάτους καὶ ῥύγχος ὥσπερ γαλῆς καὶ πόδας ὡς ἄρκτου.
Τυφλότερος λεβηρίδος καὶ Κενότερος λεβηρίδος ἀμφότερα λέγεται.
λεβηρὶς δὲ οἷον λεπηρίς.
καὶ λεποστάται.
καὶ ἐπὶ τεττίγων καὶ πάντων τῶν τὸ γῆρας ἀπολειπομένων.
Τυφλῶν ὀνείρων ἤτοι τῶν ἀπατηλῶν.
καὶ ἴσως περιέπεσε τοῦτο δοιαὶ γάρ τε πύλαι ψευστάων εἰσὶν ὀνείρων.
ἢ ὅτι μύουσι προσδιαλέγονται.
Τυφογέρων ἐσχατόγηρως ἢ ὑπερήφανος τετυφωμένος γέρων.
Τυφομένης καπνιζομένης καιομένης.
καὶ καπνῷ τύφειν δίκην σφηκῶν.
τὸ ῥῆμα τύφω ἐξ οὗ καὶ ἀτυφότατος.
Τῦφος ἀλαζονεία μανία.
ὁ δὲ τοιοῦτος ἀγνοεῖ καὶ τετύφωται.
Τυφωεύς ὄνομα κύριον.
Τυφών οὐχ ἡ φλὸξ ἡ ἐκ τοῦ ἀέρος ἀλλ' ἐκ τῆς ἀναθυμιάσεως συστροφὴ πρὸ τοῦ ἐκπυρωθῆναι ὡς Πλάτων ἐν Φαίδρῳ.
Τυφών κεραυνὸς βίαιος πολὺς καὶ πνευματώδης.
ἢ πνεῦμα καπνῶδες ἐρρωγὸς ἀπὸ νέφους.
λέγεται καὶ διὰ τοῦ ς τυφώς ἄρν' ἄρνα μέλαιναν παῖδες ἐξενέγκατε τυφὼς γὰρ ἐκβαίνειν παρασκευάζεται.
τοὺς γὰρ καταιγιδώδεις ἀνέμους τυφὼς καλοῦσι.
τούτῳ ἐνόμιζον μέλανα ἄρνα σφαγιάζειν ὅπως λήξῃ τὸ πνεῦμα.
Τυφῶνος πυρώδους δαίμονος.
Τυφῶνος πολυπλοκώτερον Τυφὼν ὁ λεγόμενος κεραυνωθῆναι ὑπὸ Διός τούτου ποικιλώτερον.
Τυφώς γενναίως πρὸς τὸν τυφῶ χωρεῖ καὶ τὴν ἐριώλην.
Τυφὼς Γῆς μὲν ἦν υἱός ἴσχυσε δὲ τοσοῦτον ὥστε οὐκ ἀνθρώποις δοκεῖν μόνοις φοβερὸς εἶναι ἀλλὰ καὶ τοῖς θεοῖς οἵτινες ὡς μῦθος καὶ εἰς ἀλόγων ζῴων μετεβάλλοντο μορφὰς διὰ τὸν ἐκείνου φόβον.
ἐριώλη δὲ πνοὴ σφοδρά.
ὁ δὲ τυφὼς μεῖζόν τι πνεῦμα καὶ κακοποιόν.
Τυφρηστός ὄνομα πόλεως.
Τυχαία ἀντὶ τοῦ κατὰ τύχην.
οὐκ αὐτομάτῳ τινὶ συντυχίᾳ κατά τινα ἄτακτον καὶ τυχαίαν φορὰν οὕτως ἀναφαινόμενα ἀλλ' ὡς ἡ ἀναγκαία τῆς φύσεως τάξις ἐπιζητεῖ τὸ ἐν τοῖς γινομένοις ἀκόλουθον οὕτως ἕκαστα γεγενῆσθαί φησιν.
ὁ ἅγιος Γρηγόριος ὁ Νύσσης ἐν τῇ Κοσμογενείᾳ λέγει.
Τύχαιος ὁ τῆς Τύχης ναός.
Τύχη συντυχία παρὰ Σοφοκλεῖ.
Πολύβιος εἰ χρὴ τύχην λέγειν ἐπὶ τῶν τοιούτων μήποτε γὰρ αὕτη μὲν κενῶς κληρονομεῖ τοιαύτην φήμην αἴτιοι δ' εἰσὶν οἱ χειρίζοντες τὰς πράξεις τῷ ταῖς αὐταῖς ἐπιτρέχειν σεμνότητα καὶ μέγεθος ποτὲ δὲ τοὐναντίον.
καὶ Πισίδης οὐκ ηὐλαβήθης οὐ τὰς δι' ἡμᾶς ἀντιπραττούσας τύχας εἰ χρὴ καλεῖν με τὰς ἁμαρτίας τύχας.
Τύχη σκέψασθε πρὸς θεῶν τὴν τύχην δυοῖν βροτοῖν.
Ἕκτωρ μέν ᾧ δὴ τοῦτ' ἐδωρήθη πάρα ζωστῆρι πρισθεὶς ἱππικῶν ἐξ ἀντύγων ἐκνάπτετ' αἰὲν ἔστ' ἀπέψυξε βίον οὗτος δ' ἐκείνου τήνδε δωρεὰν ἔχων πρὸς τοῦδ' ὄλωλε θανασίμῳ πεσήματι.
περὶ Ἕκτορος καὶ Αἴαντος ὁ λόγος.
καὶ Σοφοκλῆς ἄκουσον.
ἀνθρώποισι τὰς μὲν ἐκ θεοῦ τύχας δοθείσας ἔστ' ἀναγκαῖον φέρειν.
ὅσοι δ' ἑκουσίοισιν ἔγκεινται βλάβαις ὥσπερ σύ τούτοις οὔτε συγγνώμην ἔχειν δίκαιόν ἐστιν οὔτ' ἐποικτείρειν τινά.
Τύχη τύχη παρ' Ἕλλησιν ἀπρονόητος κόσμου διοίκησις ἢ φορὰ ἐξ ἀδήλων εἰς ἄδηλον καὶ αὐτόματον οἱ δὲ Χριστιανοὶ θεὸν ὁμολογοῦμεν διοικεῖν τὰ πάντα.
καὶ Πολύβιός φησι.
Τύχην δὲ λέγει ὁ Θουκυδίδης τὸν πόλεμον.
Τύχη οὐκ ἀνθρώπων βουλαῖς ἀλλὰ τῇ ἐκ θεοῦ ῥοπῇ πρυτανεύεται τὰ ἀνθρώπεια ὃ δὴ τύχην καλεῖν εἰώθασιν ἄνθρωποι οὐκ εἰδότες ὅτου δὴ ἕνεκα ταύτῃ πρόεισι τὰ ξυμβαίνοντα εἴπερ αὐτοῖς ἔνδηλα γίνεται.
τῷ γὰρ ἀλόγῳ δοκοῦντι εἶναι φιλεῖ τὸ τῆς τύχης ὄνομα προσχωρεῖν.
καὶ παροιμία Τύχη Εὔριπος ἐπὶ τῶν ῥᾷστα μεταβαλλομένων καὶ ἀσταθμήτων ἀνθρώπων.
Τύχη λέγεται καὶ τὸ ἐπιτήδευμα.
ὡς φέρε εἰπεῖν ὁ παρεστὼς οὗτος πρῶτον εἰπάτω τοὔνομα τὴν πατρίδα τὴν τύχην ἔπειτα καὶ τὸ σέβας.
Τυχηρότερος εὐτυχέστερος.
Τυχιάδης πατρωνυμικόν.
Τυχικός ὄνομα κύριον.
Τυχίος ὄνομα κύριον.
Τύχων Τύχωνος ὄνομα κύριον.
Τύψαι ὅτι βαλεῖν τὸ πόρρωθεν πέμψαι οὐτάσαι δὲ καὶ νύξαι καὶ τύψαι τὸ ἐκ χειρὸς τρῶσαι.
Οἷ τοπικὸν ἐπίρρημα ἀντὶ τοῦ ὅπου.
ὦ δύστηνος οἷ πεπλώκαμεν Ἀριστοφάνης.
ἔφευγον δὲ οἷ ἐδύνατο ἕκαστος.
καὶ αὖθις ἐμοὶ δὲ βαδιστέα οἷ σοφία καὶ δαίμων με ἄγει.
ἀλλ' οὖν ἐπίστω γ' οἷ μ' ἀτιμίας ἄγεις.
Οἷ ἀντὶ τοῦ ὅπου.
ζηλῶ γε τῆς εὐτυχίας τὸν πρεσβύτην οἷ μετέστη ξηρῶν τρόπων καὶ βιοτῆς.
καὶ αὖθις ὁ δὲ ὁρῶν οἷ κακοῦ εἴη ἐπὶ τὸν τάφον τοῦ γειναμένου καταφεύγει.
Οἷ περισπωμένως ἀντὶ τοῦ ἑαυτῷ ὀξυτόνως δὲ τὸ οὗτοι.
Συμπόσιον οἷ μὲν γὰρ εὐθὺς παῖδά τινα τῶν ἔνδον ἀπαντήσαντα.
καὶ οὗ ἀντὶ τοῦ αὐτοῦ.
Πολιτείας πλὴν οὗ.
Ἀππιανός ἐπεὶ δὲ ἦν οἱ τὸ κακὸν τέχνης κρεῖττον καὶ μέντοι καὶ ἐπικουρίας τῆς ἐκ θνητῶν συμμάχων δυνατώτερον.
Οἱ ἀντὶ τοῦ αὐτῷ δασύνεται.
τὴν κεφαλὴν Πομπηΐου κομισθεῖσάν οἱ.
Οἵα μακρὸν τὸ α.
οἵα κατέσχε τὸν τρισάθλιον δόμον.
καὶ Οἵαν θηλυκῶς ἀντὶ τοῦ δυνατήν.
Ἀριστοφάνης τὴν μὲν ἑτέραν γνάθον στομώσεις οἵαν δικιδίοις τὴν δὲ ἑτέραν οἵαν ἐς τὰ μείζω πράγματα.
τουτέστι τὰ ἄδικα.
Οἴακες πηδάλια αὐχένες.
Οἰακίζει κυβερνᾷ.
Οἰάκιον τῆς νηός.
Οἰακιστής κυβερνήτης.
Οἰακοστρόφος κυβερνήτης.
Οἰακοστροφῶν κυβερνῶν.
Οἴαξ οἴακος.
Οἰαξίς χώρα.
Οἴαροι γυναῖκες.
Οἰάτειον κρέας τὸ προβάτειον.
Οἰβάδης Οἰβάδου ὄνομα κύριον.
Οἰβώνιον ὄνομα τόπου.
Οἰγνύει ἀνοίγει.
Οἶδα αἰτιατικῇ.
Οἴδακες οἱ λεγόμενοι φήληκες καὶ πάντα τὰ μὴ πέπειρα ἀκρόδρυα.
Οἰδαλέον τὸ ὑγρόν.
Οἰδάνει αὐξάνει.
Οἶδα Σίμωνα καὶ Σίμων ἐμέ ἐπὶ τῶν ἀλλήλους ἐπὶ κακίᾳ γινωσκόντων.
Οἰδαίνει οἰδεῖν ποιεῖ.
Οἰδαίνων αἰτιατικῇ.
φλεγμαίνων ψύχων.
Οἵδε ἡμεῖς.
Οἰδεῖ φλεγμαίνει πεφύσηται.
Οἴδημα ὄγκωμα φλεγμονή ἀπόστημα.
ὡς ἐκ μεταφορᾶς τῶν σωμάτων καὶ ἐπὶ τῆς ἐπάρσεως καὶ φυσιώσεως λέγεται.
τῆς δὲ εἰς οἴδημα ἀρθείσης φρονήματος καὶ παρὰ τῶν ἐπισκόπων προσκυνουμένης.
συνέβη δὲ τὸν πόδα αὐτοῦ εἰς οἴδημα ἀρθῆναι καὶ φλεγμήναντα σφακελίσαι.
Οἰδήματα ἐπάρματα.
ἢ φυσήματα.
λόγοις ἐχέφροσι κατηύναζεν ὁ στρατηγὸς τὰ τοῦ στρατιωτικοῦ θράσους οἰδήματα.
Οἴδησις φλεγμονή φύσημα.
Οἰδίπους Λάϊος ὁ Θηβῶν βασιλεύς ἔσχε γυναῖκα Ἰοκάστην ἐξ ἧς γέγονεν αὐτῷ παῖς Οἰδίπους.
τούτου γεννηθέντος χρησμὸν ἔλαβεν ὁ πατήρ ὅτι τῇ ἰδίᾳ αὐτοῦ μητρὶ μιγήσεται ὁ παῖς καὶ κελεύει αὐτὸν εἰς ὄρος ῥιφῆναι καὶ ξύλῳ περικλεισθῆναι τοὺς πόδας αὐτοῦ ὃν εὑρηκὼς γεωργὸς ὀνόματι Μελίβοιος ἀνεθρέψατο καὶ Οἰδίποδα ὠνόμασε διὰ τὸ ὠγκωμένους ἔχειν τοὺς πόδας ὑπὸ τοῦ ξύλου τοῦ καλουμένου κούσπου.
γεγονὼς δὲ ἀνδρεῖος ἐλῄστευε καθ' ὃν χρόνον καὶ ἡ λεγομένη Σφὶγξ ἀνεφάνη γυνὴ δυσειδὴς καὶ θηριώδης τὴν φύσιν ἀποβαλοῦσα γὰρ τὸν ἄνδρα καὶ συναγαγοῦσα χεῖρα καὶ τόπον καταλαβοῦσα δύσβατον τοὺς παριόντας ἐφόνευεν.
ὁ οὖν Οἰδίπους δεινόν τι βουλευσάμενος δίδωσιν ἑαυτὸν μετ' αὐτῆς λῃστεύειν καὶ ἐπιτηρήσας καιρὸν ὃν ἠβούλετο λόγχῃ ἀναιρεῖ αὐτὴν καὶ τοὺς μετ' αὐτῆς.
οἱ δὲ Θηβαῖοι θαυμάσαντες ἀναβοῶσιν αὐτὸν βασιλέα.
ὁ γοῦν Λάϊος ἀγανακτήσας κατ' αὐτῶν τούτοις ἐπάγει πόλεμον καὶ λίθῳ βληθεὶς τὴν κεφαλὴν τελευτᾷ.
ἡ δὲ Ἰοκάστη φοβουμένη τῆς βασιλείας ἐκπεσεῖν ἄγει τὸν Οἰδίποδα καὶ χειροτονεῖ βασιλέα καὶ γίνεται τούτου γυνή ἀγνοοῦσα ὅτι μήτηρ αὐτοῦ ἐστιν.
ἔσχε δὲ ἀπ' αὐτοῦ υἱοὺς δύο Ἐτεοκλέα καὶ Πολυνείκη ὕστερον δὲ τοῦτο μαθοῦσα ὅτι υἱὸς αὐτῆς ἐστιν εἶπεν αὐτὸ τῷ παιδί.
ὁ δὲ ἀκούσας ἔλαβεν ἥλους καὶ πήξας τοῖς ὀφθαλμοῖς αὐτοῦ ἐτελεύτα ἐάσας τὴν βασιλείαν τοῖς δύο υἱέσιν οἳ ἐβασίλευον παρ' ἐνιαυτόν καὶ εἰς ἔχθραν ἐλθόντες ἐπολέμησαν ἀλλήλοις καὶ ἐδιώχθη ὑπὸ Ἐτεοκλέους καὶ ἀπελθὼν Πολυνείκης εἰς τὸ Ἄργος ἔγημε τοῦ βασιλέως Ἀδράστου τὴν θυγατέρα καὶ στρατεύσας ἦλθεν ἐπὶ τὰς Θήβας καὶ μονομαχήσας Ἐτεοκλεῖ ἀναιρεῖ αὐτὸν καὶ αὐτὸς ἀνῃρέθη ὑπ' αὐτοῦ οἱ δὲ σύμμαχοι ἀνεστράφησαν οἴκοι.
Οἶδμα κῦμα ἢ πέλαγος.
καὶ ἄγριον οἶδμα θαλάσσης.
Οἴδνα οἰδήματά τινα ὄντα τῆς γῆς.
Οἰδοῦσαν κομπώδη οὖσαν.
τὴν τέχνην.
οἰδοῦσαν ὑπὸ κομπασμάτων καὶ ῥημάτων ἐπαχθῶν.
καὶ Εὐνάπιος τοσούτου δὲ οἰδοῦντος καὶ ὑποφυομένου κακοῦ.
ὁ δὲ ἐκ τῆς ἰθείης οὐκ ἐδόκεε πέμπειν τὸν στρατόν ἅτε τῶν πραγμάτων ἔτι οἰδούντων.
Οἶδ' οἶδα τὸν νοῦν παῦε παῦε τοῦ λόγου.
κἂν εἴ με τύπτῃς οὐκ ἀντείποιμί σοι.
Οἵ ἑ οἵτινες αὐτόν.
Οἴεσθαι ὑπονοεῖν.
Οἰέτεας ὁμήλικας.
Ὅμηρος ὄτριχας οἰέτεας σταφύλῃ ἐπὶ νῶτον ἐΐσας.
Οἴει ὑπολαμβάνεις.
Οἰῆθεν δῆμος Πανδιονίδος ἡ Οἴη.
καὶ τὸ Οἰῆθεν τοπικὸν ἐπίρρημα.
Φιλόχορός τε τὴν Οἴην φησὶ Κεφάλου μὲν θυγατέρα εἶναι Χαρόπου δὲ γυναῖκα.
Οἰηθείς ὑπολαβών.
Οἰήϊον πηδάλιον.
Οἰηματίας ἐπηρμένος.
Οἴησις ἔπαρμα ὑπόνοια.
καὶ Οἴημα ὁμοίως.
Οἴκαδε εἰς τὰ οἰκεῖα.
Οἴκημα ἀντὶ τοῦ δεσμωτήριον Δείναρχος ἀντὶ δὲ τοῦ πορνεῖον Αἰσχίνης.
ἀπ' εὐθείας τῆς οἰκεύς ἤγουν οἰκέτης.
Οἰκέται οὐ μόνον οἱ θεράποντες ἀλλὰ καὶ πάντες οἱ κατὰ τὴν οἰκίαν.
Ἀριστοφάνης Νεφέλαις οἱ δ' οἰκέται ῥέγχουσιν.
ἐν ταύτῃ τῇ πόλει τὰς τῶν Γετῶν ἐπιφανεστάτας οἰκετίας ἠθροῖσθαι ἔφασκον.
Οἰκεύς οἰκέτης τοῦ αὐτοῦ οἴκου.
Σοφοκλῆς οἰκεύς τις ὅσπερ ἵκετ' ἐκσωθεὶς μόνος.
Οἰκεῖος καὶ Οἰκειακός.
Οἰκείως ὁμοίως.
Πολύβιος οἰκείως δὲ ταῦτα συνέβαινε γίνεσθαι καὶ παρὰ Καρχηδονίοις.
Οἰκειοῦμαι δοτικῇ αἰτιατικῇ δέ οἰκειοῦται τὴν τοῦ βασιλέως ἁπλότητα.
Οἰκεῖλαι ἐκβληθῆναι.
Οἰκῆας οἰκέτας.
Οἰκήματα τὰ χαμαιτυπεῖα.
καὶ ταῖς ἐπὶ τῶν οἰκημάτων ἑστώσαις ἀκωλύτως συνιέναι διεκελεύοντο.
Οἰκητής ὁ οἰκῶν.
ἐμοῦ δὲ μήποτ' ἀξιωθήτω τόδε πατρῷον ἄστυ ζῶντος οἰκητοῦ τυχεῖν.
Οἰκία τὸ ὁσπήτιον.
καὶ Οἰκίδιον τὸ οἴκημα.
καὶ Οἰκίον τὸ μικρὸν οἴκημα.
οἰκίον εὖτε δέδοιμι.
ἀντὶ τοῦ οἰκοδομοίην.
Οἰκίσκῳ ἀντὶ τοῦ μικρῷ τινι οἴκῳ.
Δημοσθένης ἐν τῷ περὶ Κτησιφῶντος.
ἐκάλουν δὲ οἱ Ἀττικοὶ τὸ ὑφ' ἡμῶν λεγόμενον ὀρνίθων τροφεῖον οἰκίσκον.
Οἰκογενής ὁ κάττης ὁ ἐν οἴκῳ γεννηθείς.
οἰκογενὴς αἴλουρος ἐμὴν πέρδικα φαγοῦσα ζώειν ἡμετέροις ἔλπεται ἐν μεγάροις.
Οἰκογενής δοῦλος.
Κανθάρου τινὸς οἰκογενής ὃς μαστιγῶσαι ἑαυτὸν κελεύσας ηὐτομόλησεν ὡς ὑβρισμένος ὑπὸ τῶν δεσποτῶν.
Οἰκοδομή ὅτι τὸ οἰκοδομεῖν καὶ ἵππους τρέφειν δοκεῖ δαπανηρὰ εἶναι ὅπερ καὶ τῇ Λακωνικῇ προσέζευκται κατάρᾳ.
ἔστι δὲ αὕτη οἰκοδομά σε λάβοι καὶ ἀμβολά ὁ δὲ ἵππος καὶ ἁ γυνά τοι μοιχὸν ἔχοι.
ὡς τούτων πάντων δαπανηρῶν ὄντων καὶ ἐπιζημίων.
Οἴκοθι ἐπὶ τῆς οἰκίας.
καὶ παροιμία Οἴκοθεν.
ὁ μάρτυς.
ἐπὶ τῶν μετὰ τὸ ψεῦδος εἰπεῖν ὁμολογούντων τὴν ἀλήθειαν.
Οἰκοδομήματα Ἀσσύρια καὶ δαπανηρὰς λειτουργίας χαίρειν ἐάσαντας.
χρὴ τοὺς ἄρχοντας ἄρχειν ψεκτέος γὰρ ὁ ἄρχων ὁ χαίρων οἰκοδομήμασιν εὐπρεπέσιν.
Οἰκοδομία οἱ Ἀττικοὶ ὀξυτόνως αὐτὸ ἀναγινώσκουσιν.
οἰκοδομὴ δὲ οὐκ εἴρηται.
Οἰκοδομῶ αἰτιατικῇ.
Οἰκονομία ὅτι ἡ τοῦ θεοῦ πρόνοια κατὰ τρεῖς τρόπους γίνεται κατ' οἰκονομίαν κατ' εὐδοκίαν κατὰ συγχώρησιν.
ὅτι τὸν οἰκονομικόν τινες εἰς τὸν ἀνελεύθερον μεταλαμβάνουσιν.
καὶ ζήτει ἐν τῷ ἐγκράτεια.
Οἰκονομῶ αἰτιατικῇ.
τὰ ἐν οἴκῳ διοικῶ.
Ἠλέκτρα φησίν ἀλλ' ἐμὲ μὲν ὁ πολὺς ἀπολέλοιπεν ἤδη βίοτος ἀνέλπιστος οὐδ' ἔτ' ἀρκῶ ἥτις ἄνευ τοκέων κατατήκομαι ἧς φίλος οὔτις ἀνὴρ ὑπερίσταται ἀλλ' ἅπερ εἴ τις ἔποικος ἀνάξια οἰκονομῶ δόμους πατρός.
Ἠλέκτρα φησί τὸ πλεῖστον τοῦ βίου ἐβίωσα ἐν κακοῖς καὶ ὁ πλείων με φησί βίος ἀπολέλοιπε μηδέποτε ἐν ἀγαθῇ ἐλπίδι γενομένην ἐπεὶ μέχρι νῦν οὐδὲν ὑπὲρ ἐκδικίας τοῦ Ἀγαμέμνονος πέπρακται ἧς φίλος οὐδεὶς προΐσταται ἀλλὰ πάντες εἰσὶν ἐν ἀτυχήμασιν εὐλαβούμενοι ἢ ἐκεῖνο ἀνδρὸς κακῶς πράσσοντος ἐκποδὼν φίλοι.
Οἰκονομῶν ἀντὶ τοῦ ἐνδιαιτώμενος τοὺς πατρῴους οἴκους.
οἷά τις ἔποικος ἀνάξια οἰκονομῶ δόμους πατρός.
καὶ Οἰκονομία ὁ διαμερισμὸς τινῶν πραγμάτων.
καὶ οἱ ποιηταὶ χρῶνται οἰκονομίᾳ τουτέστι τῷ τῶν προσώπων διαμερισμῷ.
Οἰκόπεδον ἔρημον κατάπτωμα οἴκου.
γήπεδον τὸ χωρίον ὥσπερ καὶ οἰκόπεδον τὸ γῇ καὶ οἰκήμασιν ἀπαρτιζόμενον.
Οἰκοπορεῖα τὰ κατ' οἰκίαν σκεύη.
Οἰκοποιός Σοφοκλῆς οὐδ' ἔνδον οἰκοποιός ἐστί τις τροφή.
Οἰκόσιτος ὁ ἑαυτὸν τρέφων μισθωτός.
Οἰκοσκοπικόν ζήτει ἐν τῷ οἰωνιστική.
Οἰκότριψ οἰκέτης οἰκογενὴς δοῦλος.
Ἀγαθίας εἵπετο δὲ καὶ τῶν οἰκοτρίβων ὀπαδῶν ὁ πρωτοστάτης καὶ ὅσον ἄλλο οἰκετικόν καὶ ὅσοι τομίαι κατευναστῆρες.
Οἰκουρός οἰκονομικός ἢ οἰκοφύλαξ.
οὖρος γὰρ ὁ φύλαξ.
Οἰκῶ αἰτιατικῇ.
Οἱ Κρῆτες τὴν θυσίαν παροιμία.
εἴ ποτε ταραχώδης θυσία γένηται Κρητικὴ καλεῖται παρόσον Ἀγαμέμνων ἐκεῖσε χειμασθεὶς ἔθυεν ἀναβὰς εἰς τὸ Πολύρρηνον.
ἐν τούτῳ δὲ οἱ αἰχμάλωτοι τὰς ναῦς ἐνέπρησαν.
ὁ δ' ὡς ἤκουσε καταλιπὼν τὰς θυσίας ἦλθεν εἰς τὸν αἰγιαλὸν καὶ μίαν εὑρὼν ναῦν ἀνήχθη εἰς αὐτήν τοὺς ἐγχωρίους ἐπαρασάμενος.
Οἰκτείρω αἰτιατικῇ.
Οἰκτίζω δέ.
Οἴκτιστον ἐλεεινόν.
Οἰκτισάμενος ἀντὶ τοῦ ἐλεήσας.
Οἶκτος ἔλεος.
οἶκτος δὲ Νύμφας εἷλεν αἵ τ' ἐρινόμου Αἴτνης παρωρείῃσιν Εὐμέθου πατρὸς ἔχουσι δινήεντος ὑγρὸν οἰκίον.
Οἰκτρός ταπεινός ἐλέους ἄξιος.
εἰ μὲν ὅτι βασιλεὺς ἀνθρώποις οἰκτροῖς καὶ ἀτιμοτάτοις ταῦτα ἐπικαλεῖ σκοπήσειεν ἄν τις ἀνάγκη μηδ' ἀντιλέγοντα τοῖς εἰρημένοις ὁμολογεῖν.
Οἰκτρῶς ἐλεεινῶς.
νήπιος ὃς τῶν οἰκτρῶς οἰχομένων γονέων ἐπιλάθεται.
Οἴκοι ἐν τῷ οἴκῳ.
καὶ παροιμία Οἴκοι τὰ Μιλήσια.
ἐπὶ τῶν ὅπου μὴ προσήκει τὴν τρυφὴν ἐπιδεικνυμένων Ἀρισταγόρας γὰρ ὁ Μιλήσιος ἐλθών ποτε εἰς Λακεδαίμονα ἠξίου βοηθεῖν τοῖς Ἴωσι πολεμουμένοις ὑπὸ Περσῶν.
ἐδημηγόρει δὲ ἐσθῆτα ἔχων πολυτελῆ καὶ τὴν ἄλλην τρυφὴν τὴν Ἰωνικήν.
εἶπεν οὖν τις πρὸς αὐτὸν τῶν Ἐφόρων οἴκοι τὰ Μιλήσια.
Οἴκοι γενοίμην ἐπὶ τῶν ἐκφυγεῖν τὰ δεινὰ εὐχομένων.
Οἶμαι οἴομαι ὑπολαμβάνω.
Οἱ μὲν γὰρ οὐκ ἔτ' εἰσίν οἱ δ' ὄντες κακοί ἐπὶ τῶν διὰ σπάνιν ἐπιζητουμένων.
Ἀριστοφάνης Βατράχοις εἰσάγει τὸν Διόνυσον Εὐριπίδην εἰς ᾅδου ἐπιζητοῦντα κατιέναι βούλεσθαι λέγοντα δέομαι ποιητοῦ δεξιοῦ τὸν δὲ φάναι οἱ μὲν γὰρ οὐκ ἔτ' εἰσίν οἱ δ' ὄντες κακοί.
Οἴμη ὁδός.
Οἴμησεν ὥρμησε.
καὶ οἴματα ὁρμήματα.
Οἶμος ὁδός ἢ στίχος ἢ ῥάβδος κύκλου.
ἔνθεν καὶ παροιμία κέκληται τὸ παροδικὸν διήγημα.
ἔργον Ἀλεξάνδροιο Μακηδόνος οἵ ποτ' ἄνακτι Δαρείῳ πυμάτην οἶμον ἐφεσπόμεθα.
Οἰμωγή στεναγμός.
καὶ Οἰμώζει στενάζει.
καὶ Οἰμώξεται τιμωρηθῆναι ὀφείλει.
Οἶμοι οἱ ῥάβδοι.
Οἴμοι σχετλιαστικόν.
Σοφοκλῆς οἴμοι τίν' ἐξήνεγκας ὦ τέκνον λόγον ὃν οὐχ οἷόν τε μὴ τελεσθῆναι τὸ γὰρ φανθὲν τίς ἂν δύναιτ' ἀγένητον ποιεῖν καὶ Ἀριστοφάνης οἴμοι κακόδαιμον τί γὰρ ἔγωγ' οὐκ ἐναυμάχουν τῷ προτέρῳ ἔτει.
ἐπὶ τῶν ἐλευθερίας τυχεῖν ἐφιεμένων περὶ γὰρ Ἀργινούσας ἐνίκων ναυμαχίᾳ οἱ Ἀθηναῖοι συμμαχίᾳ τῶν δούλων προκακωθέντες ἄλλαις ναυμαχίαις οὕς τινας ἠλευθέρωσαν.
πρὸς τοῦτο οὖν φησι χαριεντιζόμενος εἴπερ ἐνεναυμαχήκειν κἂν ἀφείμην ἐλεύθερος.
καὶ Εὐριπίδης ἐκ τοῦ Βελλεροφόντου οἴμοι.
τί δ' οἴμοι θνητά τοι πεπόνθαμεν.
οἴμοι τῷ μὲν νοσοῦντι θυμοῦσθαι κακόν.
τὸ δ' ὧδ' ὁρᾶν φρονοῦντα τίς ποτ' ἂν φέροι Οἴμοι κύλικος ἴσον ἴσῳ κεκραμένης τοῦτό φησιν ὁ Ἑρμῆς τούτῳ γὰρ μόνῳ κεκραμένην σπονδὴν ἔθυον διότι ὥς φασι καὶ ζώντων καὶ τετελευτηκότων ἄρχει παρ' ἀμφοτέρων τὰς τιμὰς δέχεται.
Οἶν Ἀττικοὶ ἀντὶ τοῦ ὄϊν.
Οἰνάνθη ἡ πρώτη ἔκφυσις τῆς ἀμπέλου.
Οἴναρα τὰ τῆς ἀμπέλου φύλλα.
Δήμητρι ταύρων ὄχλον ἀγρότης θύσας ἅλω πλατεῖαν οἰνάραις ὑπεστρώκει.
Οἴνας οὕτω καλοῦσιν Ἴωνες τοὺς κύβους ἔνθεν καὶ ἡ παροιμία ἢ τρὶς ἓξ ἢ τρεῖς οἴνας.
Οἰνάς εἶδος ὄρνιθος.
Οἰναῖοι τὴν χαράδραν ἐπὶ τῶν ἐπ' ὠφελείᾳ παρακαλουμένων βλαπτόντων δέ τῶν γὰρ Οἰναίων παροχετευόντων τὴν χαράδραν ἐπιρραγὲν ὕδωρ πολὺ κατέκλυσε πάντα.
Οἰνεύς Οἰνέως ὄνομα κύριον.
Οἰνειάδες ὄνομα ἔθνους.
Οἰνειάς πόλις.
Οἰνείδης πατρωνυμικόν.
καὶ Οἰνείδαο.
Οἴνη ἡ ἄμπελος.
Οἰνηῒς φυλή ἡ τοῦ Οἰνέως.
Οἰνήρυσις ἡ τοῦ οἴνου κοτύλη ᾗ ἀρύονται.
Ἀριστοφάνης φέρε τὴν οἰνήρυσιν ἵν' οἶνον ἐγχέω.
Οἰνίζω οἶνον ἀγοράζω.
καὶ Οἰνισάμενοι οἶνον ἀγοράσαντες.
Οἰνίης μία τῶν ιʹ φυλῶν παρ' Ἀθηναίοις.
Οἰνοβαρές μέθυσε.
Οἰνόη τὴν χαράδραν ὅταν καθ' ἑαυτοῦ τίς τι ποιῇ ἡ γὰρ Οἰνόη δῆμός ἐστι τῆς Ἀττικῆς οἵτινες φερομένην ὑπὲρ αὐτῶν χαράδραν παρέτρεψαν εἰς τὴν ἑαυτῶν χώραν.
πολλὴ δὲ ἡ χαράδρα γενομένη ἐλυμήνατο αὐτῶν τὰ γεώργια καὶ τὰς οἰκίας καθεῖλεν.
ὅμοιον δὲ τῷ ὁ Καρπάθιος τὸν λαγῳόν.
φασὶ γὰρ διὰ τὸ μὴ εἶναι εἰς Κάρπαθον λαγῳοὺς ἐπικομίσασθαί τινα ὡς εἰς ἐπιγέννημα ἀφ' ὧν τοσούτους γενέσθαι ὡς καὶ τοὺς καρποὺς αὐτῶν χαλεπῶς βλάπτειν.
Οἰνόη καὶ Οἰνέως δῆμος τῆς Ἱπποθοωντίδος πρὸς Ἐλευθέραις ὁ δὲ τῆς Αἰαντίδος πρὸς Μαραθῶνα.
ἀφ' ἑκατέρου δὲ τῶν δήμων ὁ δῆμος τῆς Οἰνέως.
Οἰνόμαος Γαδαρεύς φιλόσοφος Κυνικός γεγονὼς οὐ πολλῷ πρεσβύτερος Πορφυρίου.
Περὶ Κυνισμοῦ Πολιτείαν Περὶ τῆς καθ' Ὅμηρον φιλοσοφίας Περὶ Κράτητος καὶ Διογένους καὶ τῶν λοιπῶν.
Οἱ Νομοφύλακες τίνες ἔδοξέ τισι τοὺς αὐτοὺς εἶναι τοῖς θεσμοθέταις ἀλλ' οὐκ ἔστιν οὕτως οἱ μὲν γὰρ θεσμοθέται κατὰ τὰ πάτρια ἐστεφανωμένοι ἐπὶ τὸν Ἄρειον ἀνέβαινον πάγον οἱ δὲ νομοφύλακες στροφίοις λευκοῖς ἐχρῶντο καὶ ἐν ταῖς θέαις ἐπὶ θρόνων ἐκάθηντο κατ' ἀντικρὺ τῶν ἐννέα ἀρχόντων καὶ τῇ Παλλάδι τὴν πομπὴν ἐκόσμουν ὅτε κομίζοιτο τὸ ξόανον ἐπὶ τὴν θάλασσαν ἠνάγκαζον δὲ καὶ τὰς ἀρχὰς χρῆσθαι τοῖς νόμοις καὶ ἐν ταῖς ἐκκλησίαις ἐκάθηντο μετὰ τῶν προέδρων κωλύοντες ψηφίζειν εἴ τι παράνομον αὐτοῖς εἶναι δόξειεν ἀσύμφορον τῇ πόλει.
Οἰνόω οἰνῶ τὸ μεθύσκω.
Οἰνοπέπαντοι βότρυες οἰνοπέπαντοι ἐϋσχίστοιό τε ῥοιῆς θρύμματα.
Οἰνοπίπας τὰς οἴνους περισκοπούσας ὡς Ὅμηρος παρθενοπῖπα φησὶν Ἀριστοφάνης ποῦ δ' οὐχὶ διαβέβληχ' ὅπουπερ ἔμβραχυ οἷς θέα καὶ τραγῳδία καὶ χοροί τὰς μοιχοτρόπους τὰς ἀνδρεραστρίας καλῶν τὰς οἰνοπίπας τὰς προδότιδας τὰς λάλους τὰς οὐδὲν ὑγιές τὰς μέγ' ἀνδράσι κακόν.
ὁ μὲν οὖν Σύμμαχός φησι παρὰ τὸ πιπίζειν τὸν οἶνον ἐγὼ δὲ οὐχ ὁρῶ τὸ πιπίζειν ἐπὶ ταύτης τῆς ἐννοίας παρὰ τοῖς Ἀττικοῖς κείμενον ἀλλὰ κατὰ μίμησιν φωνῆς λεγόμενον.
ἄμεινον οὖν ὥσπερ παιδοπίπης λέγεται οὕτω καὶ οἰνοπίπης.
οἰνοπίπας οὖν ἀντὶ τοῦ μεθύσους παρὰ τὸ πιπίζειν ὅ ἐστι μύζειν ἢ μυζᾶν.
Οἰνοποτάζων οἰνοποτῶν εὐωχούμενος ἐν συμποσίῳ.
παρὰ τὸν οἶνον αἱ καυχήσεις γίνονται.
Οἰνοπότης διὰ τοῦ ο μικροῦ.
ὦ ξένε τόνδε τάφον Ἀνακρείοντος ἀμείβων σπεῖσόν μοι παριών εἰμὶ γὰρ οἰνοπότης.
Οἶνος ἐπὶ θεοῦ ἡ τιμωρία.
Δαβίδ ὅτι ποτήριον ἐν χειρὶ κυρίου οἴνου ἀκράτου πλῆρες κεράσματος.
Οἶνος ἄνευ παίδων δύο παροιμίαι ἡ μὲν οἶνος καὶ ἀλήθεια ἡ δ' οἶνος καὶ παῖδες ἀληθεῖς.
λαμβάνεται ἐπὶ τῶν ἁπλοϊζομένων καὶ τὴν ἀλήθειαν λεγόντων.
λύσις ὀνείρων Νικηφόρου πατριάρχου οἶνος κενωθεὶς ἀγγείων παύει λύπας.
οἶνος ῥυπώδης ἐκτρανοῖ πολλὰς λύπας.
οἴνου μετασχὼν προσδόκα δεινὰς μάχας.
Οἶνος ὠνομάσθη ἀπὸ Οἰνέως Οἰνεὺς δ' ἐν κοίλοισιν ἀποθλίψας δεπάεσσιν οἶνον ἔκλησε.
Πλάτων δὲ οἰόνουν αὐτόν φησιν διὰ τὸ οἰήσεως τὸν νοῦν ἡμῶν ἐμπιπλᾶν ἢ ἀπὸ τῆς ὀνήσεως Ὅμηρος ὀνήσεαι αἴκε πίησθα.
καὶ τὰ βρώματα ὀνείατα ἀπὸ τοῦ ὀνίσκειν ἡμᾶς.
ὁ δὲ Κύπριος ποιητής φησιν οἶνόν τοι Μενέλαε θεοὶ ποίησαν ἄριστον θνητοῖς ἀνθρώποισιν ἀποσκεδάσαι μελεδῶνας.
Εὐβούλου στίχοι εἰς οἶνον τρεῖς γὰρ μόνους κρατῆρας ἐγκεραννύω τοῖς εὖ φρονοῦσι τὸν μὲν ὑγείας ἕνα ὃν πρῶτον ἐκπίνουσι τὸν δὲ δεύτερον ἔρωτος ἡδονῆς τε τὸν τρίτον δ' ὕπνου ὃν ἐκπιόντες οἱ σοφοὶ κεκλημένοι οἴκαδε βαδίζουσιν ὁ δὲ τέταρτος οὐκέτι ἡμέτερός ἐστιν ἀλλ' ὕβρεως ὁ δὲ πέμπτος βοῆς ἕκτος δὲ κώμων ἕβδομος δ' ὑπωπίων ὄγδοος κλήτορος ὁ δ' ἔνατος χολῆς δέκατος δὲ μανίας ὥς τ' ἐκβάλλειν ποιεῖ.
πολὺς γὰρ εἰς ἓν ἀγγεῖον χυθεὶς ὑποσκελίζει τοὺς πεπωκότας.
καὶ Ἐπίχαρμος ἐκ μὲν θυσίας θοίνη ἐκ δὲ θοίνης πόσις ἐγένετο.
ἐκ πόσιος κῶμος ἐκ κώμου θυανία ἐκ δὲ θυανίας δίκη ἐκ δὲ καταδίκης πέδαι τε καὶ σφάκελος καὶ ζημία.
καὶ Πανύασσις οἶνος γὰρ πυρὶ ἶσον ἐπιχθονίοισιν ὄνειαρ ἐσθλὸν δ' ἀλεξίκακον πάσῃ συνοπηδὸν ἀνίῃ.
ἦν δὲ καὶ οἶνος κρίθινος ἐν κρατῆρσιν ἐνῆσαν δὲ καὶ αὐταὶ αἱ κριθαὶ ἰσοχειλεῖς.
Οἴνου πιεῖν.
οἱ προσιόντες τῶν ἰατρῶν ἐκέλευον οἶνον πιεῖν τὸ γάρ τοι σεσῶσθαι ἢ μὴ τὸν ἄνθρωπον ἐν τούτῳ ἔφασκον ἄρα ἐκεῖνοι τῇ τέχνῃ πίσυνοι.
οἴνου γὰρ εὕροις ἄν τι πρακτικώτερον παρὰ τὸ Ὁμηρικόν ἀνδρὶ δὲ κεκμηῶτι μένος μέγα οἶνος ἀέξει.
Ἡρόδοτος δὲ λέγει Πέρσας τοῦτον κρατεῖν τὸν τύπον εἰ μὲν οὖν εἰσηγήσαιντό τινα νήφοντες βουλεύεσθαι περὶ τούτου ἐν μέθῃ εἰ δὲ εἰσηγήσαιντο ἐν μέθῃ τοῦτο κυροῦν νήφοντας.
οἴνου ἔφη τοσοῦτον πίνω ὅσον τῷ ἡλίῳ σπένδω.
ὁ Πῶρός φησιν ὁ Ἰνδῶν βασιλεύς.
Οἰνοῦττα ἡ ἐν οἴνῳ πεφυρμένη μάζα οἱ δὲ εἶδος πλακοῦντος μετ' οἴνου καὶ μέλιτος γινόμενον.
Οἰνοχοεῖ κιρνᾷ.
καὶ Οἰνοχόος πιγκέρνης.
καὶ Οἰνοχοεία.
Οἶνοψ οἴνοπος.
Οἴνοπι μέλανι ἐν Ἐπιγράμμασι ὧν ἡμεῖς σπείσαντες ὅσον θέμις οἴνοπι Βάκχῳ καὶ Σατύροις.
Οἰνωπὸς δὲ οἰνώδης διαυγής ἢ μέλανος.
Οἰνωπὸν Βάκχου βότρυν ἐρεπτόμενος.
Οἰνωθήσεσθαι μέν οὐ μεθυσθήσεσθαι δέ.
Οἰνωτρία ὄνομα τόπου.
Οἴξας ἀνοίξας.
Οἰοβώτης αὐθαίρετος.
ὡς ἂν εἴποι τις αὐτὸς ἑαυτοῦ τὴν διάνοιαν βόσκων καὶ μηδενὶ πειθόμενος μονότροπος μεμονωμένος τῷ λογισμῷ μονωθείς ἐκτὸς φρενός.
νῦν αὖ φρενὸς οἰοβώτας φίλοις μέγα πένθος εὕρηται.
Οἰόθεν οἶος ἐκ μόνου μόνος.
θέλει δὲ εἰπεῖν μόνος πρὸς μόνον.
Οἰόμενος νομίζων.
Οἷον τὸ θαυμαστικόν.
οὐκ ἔτ' ἄνδρα μὴ τόνδ' ἴδητ' ἔπος ἐξερέω μεγ' οἷον.
Ἀριστοφάνης περὶ Κλέωνος οἷον δὲ κύψας ὁ κατάρατος ἐσθίει.
διὰ τοῦ σχήματος τὴν ἀδηφαγίαν αὐτοῦ δηλοῖ.
καὶ γὰρ τῶν ἀνθρώπων καὶ τῶν θρεμμάτων οἱ μάλιστα τοῖς ἐδέσμασιν ἐγκεκυφότες καὶ προσκείμενοι δοκοῦσιν ἀπλήστως καὶ περισπουδάστως ἐσθίειν.
Οἷον τὸ ἀνταποδοτικὸν τοῦ τοιοῦτον καὶ τὸ ἐπὶ παραδειγμάτων παραλαμβανόμενον καὶ τὸ ἐπὶ θαυμασμοῦ.
ὡς τό οὐδὲν γὰρ οἷον τὸ ἀκούειν αὐτοῦ τοῦ νόμου.
Δημοσθένης ἐν τῷ κατὰ Μειδίου.
οὐδὲν οὕτως καλόν οἷον τὸ ἀκούειν αὐτοῦ τοῦ νόμου.
καὶ αὖθις ἀνέμου ἐπιπνεύσαντος οἵου σφοδροτάτου καὶ ἐξάραντος τὴν ἄμμον.
καὶ αὖθις οἱ δὲ δράκοντες τὰ οὐραῖα μέρη ἐς σπείρας ἑλίξαντες καὶ ἐπανιστάμενοι καὶ πῦρ ὁρῶντες οἷον ὀξύτατον.
ἐπὶ δὲ θαυμασμοῦ ἄνθρωπος ἦν ὁ Δημόφιλος ὁ πατριάρχης Κωνσταντίνου πόλεως οἷος ἐμπεσὼν ὁμοῦ σύμπαντα φύρειν ἀκόσμῳ φορᾷ καθάπερ ἄτακτος χειμάρρους πολὺν τὸν συρφετὸν ἄγων.
Οἶον δῆμοι εἰσὶν ἐν τῇ Ἀττικῇ διττοί οὐδετέρως λεγόμενοι.
καλεῖσθαι δέ φασιν αὐτοὺς οὕτως διὰ τὸ μηδαμῶς οἰκητὸν τόπον ἔχειν ἀλλὰ μεμονῶσθαι τὸ γὰρ μόνον οἶον ἐκάλουν οἱ ἀρχαῖοι.
ἔστι δὲ τὸ μὲν Κεραμεικὸν Οἶον τῆς Λεοντίδος φυλῆς τὸ δὲ Δεκελεικὸν Οἶον τῆς Ἱπποθοωντίδος.
οἱ δὲ δημόται ἑκατέρωθεν ἐλέγοντο ἐξ Οἴου.
ἄλλοι δὲ ἦσαν οἱ λεγόμενοι Οἰῆθεν ὡς προείρηται.
Οἷόν τε δυνατόν ἀρκούντως ἔχον κατὰ τὸ δυνατόν.
Οἷος μόνος ἢ ὁποῖος.
ὁ δὲ ἐπολυπραγμόνησε πάντα ἦν γὰρ οἷος μηδὲν μήτ' ἀνθρώπειον μήτε θεῖον ἀδιερεύνητον ἐᾶν.
Οἶος μόνος.
παρὰ τὸ ἴος ἐξ οὗ καὶ ἴα καὶ μία.
ἴος δὲ ἀπὸ τοῦ σύ ἴ ἴος.
ἢ ἀπὸ τοῦ εἷς.
Οἷος ἀντὶ τοῦ ἕτοιμος.
καὶ οἷός τε ἀντὶ τοῦ ἕτοιμος.
καὶ οἷος ἦν ἀντὶ τοῦ ἕτοιμος ἦν.
τίθεται δὲ καὶ ἀντὶ τοῦ ἐσπούδαζε.
Λυσίας ἐβιάζετό τε γὰρ καὶ οἷος ἦν ἐξευρεῖν τὴν θύραν.
σημαίνει δὲ καὶ τὸ ἀνταποδοτικόν τοιοῦτος οἷος ἦν ὁ πατήρ.
Οἷος δυνατός.
Ἀριστοφάνης οὐ γὰρ ἔθ' οἷός τ' εἶμ' ὑπερέχειν τῆς ἀντλίας.
ἀντὶ τοῦ ἀντέχειν καὶ περιγίνεσθαι τοῦ πράγματος.
ἀπὸ μεταφορᾶς τῶν πλοίων ἅπερ κινδυνεύει τῆς ἀντλίας πληρωθέντα.
βούλεται δὲ εἰπεῖν ὅτι νικῶμαι ὑπὸ τοῦ πράγματος.
καὶ αὖθις σοφοῦ πρὸς ἀνδρός ὅστις ἐν βραχεῖ πολλοὺς καλῶς οἷός τε συντέμνειν λόγους.
Οἷος ὁποῖος.
ὦ δύσμορ' Αἶαν οἷος ὢν οἵως ἔχεις ὡς καὶ παρ' ἐχθροῖς ἄξιος θρήνων τυχεῖν.
Οἷος εἶ καὶ οἷός τε εἶ τὸ μὲν χωρὶς τοῦ τε σημαίνει τὸ βούλει καὶ προῄρησαι τὸ δὲ σὺν τῷ τε δύνασθαι.
ἀμφοτέροις δὲ Λυσίας ἐχρήσατο.
Οἴω τὸ φέρω αἰτιατικῇ.
Οἰῶ ἀντὶ τοῦ οἴομαι.
ἀλλ' ἀρχὰ μέν οἰῶ Λαμπιτώ.
ἀντὶ τοῦ ὡς οἴομαι ἀρχὴ τῆς μάχης ἡ Λαμπιτώ.
Οἰώθη ἐμονώθη.
Οἰωνισάμενος μαντευσάμενος ὀττευσάμενος.
δαιμονίως πως οἰωνισάμενος τὸ μέλλον.
Οἰωνίζοντο ἀπετρέποντο ὡς κακῷ οἰωνῷ.
τὸν δὲ ἡ μὲν νεότης ἐμίσουν τε καὶ οἰωνίζοντο οἱ δὲ πρεσβύτεροι κατησπάζοντο καὶ ἐπῄνουν.
καὶ αὖθις ξὺν αἰσιωτέροις τοῖς οἰωνοῖς καὶ παρασκευῇ βεβαιοτέρᾳ αὖθις ἅψασθαι τοῦ πολέμου.
καὶ αὖθις ὅτε πάντας οἰωνίζεσθαι προσδοξάζοντας τὸν Αἰμίλιον ἐκπορευόμενον δοκεῖν ὁρᾶν εἰσπορευόμενον.
καὶ Οἰωνισμοί αἱ διὰ τῶν πτηνῶν περιεργίαι.
Διαίρεσις οἰωνιστικῆς.
Οἰωνιστική ταύτην εὗρον πρῶτοι Φρύγες.
ταύτης δὲ τὸ μέν ἐστιν ὀρνεοσκοπικόν οἷον ὅταν πετομένου τοῦδε τοῦ ὄρνιθος ἔμπροσθεν ἢ ὄπισθεν δεξιὰ ἢ ἀριστερὰ νεύοντος εἴποι τις ὅτι τόδε σημαίνει.
πρῶτος δὲ ἔγραψε περὶ τούτου Τηλέγονος.
τὸ δὲ οἰκοσκοπικόν ὅταν τὰ ἐν τῷ οἴκῳ συμβαίνοντα οἷον εἰ ἐν τῇ στέγῃ ἐφάνη γαλῆ ἢ ὄφις ἢ ἔλαιον ἐχέθη ἢ μέλι ἢ οἶνος ἢ ὕδωρ ἢ τέφρα ἢ τρισμὸς ἐγένετο ξύλων ἢ ἄλλο τι τόδε προμηνύει ὃ συνέγραψε Ξενοκράτης.
τὸ δὲ ἐνόδιον ὡς ὅταν ἐξηγήσηταί τις τὰ ἐν τῇ ὁδῷ ἀπαντῶντα ὅτι ἐὰν ἀπαντήσῃ σοί τις τόδε βαστάζων τόδε συμβήσεταί σοι ὃ συνέγραψε Πόλλης τὸ δὲ χειροσκοπικόν ὡς ὅταν διὰ τῆς ἐκτάσεως τῶν χειρῶν διατεινομένων καὶ τῆς παλάμης ἀπὸ τῶν ῥυτίδων εἴπωμεν παιδοποιεῖ ἤ τι τοιοῦτον ὃ συνέγραψεν Ἕλενος.
παλμικὸν δὲ τὸ διὰ τῆς πάλσεως τοῦ σώματος γνωριζόμενον οἷον ἐπάλθη ὁ δεξιὸς ἢ ὁ ἀριστερὸς ὀφθαλμὸς ἢ ὦμος ἢ μηρός ἢ κνησμὸς ἐν τῷ ποδί ἢ πρὸς τὸ οὖς ἦχος ἐγένετο τόδε συμβαίνει ὃ συνέγραψε Ποσειδώνιος.
Οἰνόβρωτος ὀρνεόβρωτος.
Οἰωνός τὸ σημεῖον.
καὶ Οἰωνοσκόπος ὁ μάντις.
Οἰωνοί σαρκοφάγα ὄρνεα ἢ σύμβολα.
πάντα δὲ οἰωνοὺς ἐκάλουν καὶ τὰ μὴ ὄρνεα.
θεράποντ' ὄρνιν.
ἐπεὶ πολλάκις εἰώθαμεν λέγειν τινὰς τῶν θεραπόντων καλόποδας καὶ καλλοιωνίστους.
ὄρνιν νομίζοντες πάνθ' ὅσαπερ περὶ μαντείας διακρίνει.
Οἶς οἰός τὸ πρόβατον.
Οἰσέα εἶδος φυτοῦ.
Οἶσε προσήγαγε συνῆξεν.
ἑαυτῇ μὲν πλοῦτον οὐκ εὐκαταφρόνητον οἶσεν ἐκεῖνον δὲ κατὰ βαιὸν τηκόμενον τῷ ἔρωτι ἀπήλλαξε τῶν τῇδε.
Οἴσεται λήψεται.
Οἴσει κομίσει.
καὶ Οἴσω κομίσω ἐνέγκω.
Οἶσθα ἀντὶ τοῦ οἶδας.
λέγεται καὶ χωρὶς τοῦ ς μετὰ δὲ τοῦ ς ποτὲ ἢ διὰ μέτρον ἢ διὰ τὸ μὴ συγκροῦσαι σύμφωνον οἶσθας.
Σοφοκλῆς οἶσθ' ὡς ποιήσων.
ἀντὶ τοῦ ποιήσεις Ἀττικῶς.
καὶ αὖθις οἶσθά τινας ἐν λογιστηρίοις ἀποδύντας ἢ πάντως ἀπὸ μιᾶς γέ του συμφορᾶς ἀναπεισθέντας ἐν μεσημβρίᾳ τοῦ βίου φιλοσοφεῖν ἀπὸ μόνου τοῦ τὸν θεὸν ὀμόσαι καὶ κατομόσαι Πλατωνικῶς οὓς φθάσειεν ἂν ἡ σκιὰ φθεγξαμένη τι τῶν δεόντων.
λέγεται καὶ ἔξοισθα.
Σοφοκλῆς καὶ σύ που παρὼν ἔξοισθ' ὑφηγητῆρος οὐδενὸς φίλων ἀλλ' αὐτὸς ἡμῖν πᾶσιν ἐξηγούμενος.
Οἰσόμενος κομίσων.
Οἰσοφάγος ὁ λαιμός.
Οἴσπη ῥυπαρῶν προβάτων ἔρια.
καὶ Οἰσπώτη ὁ ῥύπος τῶν ἐρίων.
Οἰστά φορητά.
Θουκυδίδης ὅμως δὲ ὑπὸ μεγέθους τοῦ ἐπικρεμαμένου ἔτι κινδύνου οἰστὰ αὐτοῖς ἐφαίνετο.
καὶ αὖθις καῦμά τε ἐπιφλέγειν ἔλεγον οὐδαμῆ οἰστόν.
καὶ αὖθις καὶ εἰ μὲν ἐπὶ μικροῖς εἴη διάφορον κακόν οἰστὸν δὲ ὅμως πόσῳ γίνεται.
Οἰστρεῖ ἐρεθίζει ἐκμαίνει.
Ἀππιανός τῷ ὄντι πᾶσιν οἰστρώδης ἐνέπιπτεν ὁρμὴ καὶ προθυμία κατὰ τῶν βαρβάρων.
καὶ αὖθις καὶ ταῦτα μὲν ἔδρασεν ὥσπερ οἰστρηθεὶς καὶ κάτοινος γενόμενος.
καὶ Αἰλιανός καὶ καλῶς Ἡρόδοτος τὰς ὑπὲρ τῶν γυναικῶν οἰστρήσεις τε καὶ μανίας παρ' οὐδὲν ἐτίθετο.
Οἴστρησις ἡ θηλυμανία.
καὶ Οἰστρηλατούμενοι πυρούμενοι ἐκμαινόμενοι.
Οἰστροπλῆγα τῇ μανίᾳ πεπληγότα.
εἴρηται δὲ ἀπὸ τοῦ οἴστρου ὅς ἐστι μυῖα ὑπόχαλκος ἐγχρίμπτουσα ἐν τῷ καύματι τοῖς βουσὶ καὶ ποιοῦσα ἐλαύνεσθαι.
Οἶστρος ἐρεθισμός ἔκκαυσις πύρωσις ἐμμανής.
Οἶστρον δὲ καλοῦσι πᾶσαν κίνησιν.
ἔνθεν καὶ οἰστροδόνητος μυχός ὁ ὑπὸ ἀνέμου ἐλαυνόμενος.
Ἀριστοφάνης σύ τε Πόντιε Πόσειδον προλιπὼν μυχὸν ἰχθυόεντ' οἰστροδόνητον.
καὶ Πισίδης οἶστρος γάρ ἐστι καὶ μάλιστα βαρβάροις πρὸς τὰς μεταβολὰς εὐμεταπτώτως ἔχειν.
Οἰσύα ἰτέα.
Οἰσυΐναις Θουκυδίδης ναύταις ἐξώπλισεν ἀσπίσι φαύλαις καὶ οἰσυΐναις ταῖς πολλαῖς.
καὶ Εὐνάπιος οἱ δὲ τῶν Πάρθων οἰσυΐνας ἀσπίδας ἔχοντες καὶ κράνη οἰσύϊνα πλοκήν τινα πάτριον πεπλεγμένα.
καὶ Οἰσύϊνον.
σχοινίον ἰτέας.
Οἰσύμη πόλις τῆς Θρᾴκης.
Οἰσύπη ὁ ῥύπος τῶν ἐρίων.
Οἰσυπηρός ῥυπαρός.
Ἔρια οἰσυπηρά ῥύπου πεπληρωμένα ῥυπάσματα ἀπὸ τῆς κόπρου.
οἰσύπη δέ ἐστι τὸ διαχώρημα τῶν προβάτων.
Οἴτη ὄνομα ὄρους ἐν Λακεδαιμονίᾳ.
καὶ Οἰταῖος ἀπὸ τοῦ αὐτοῦ ὄρους.
Οἶτος ὁ μόρος.
ἐν Μυθικοῖς οὔτι δίκης ἀπάνευθεν ἀεικέϊ δάμναμαι οἴτῳ.
Οἶοι μόνοι ἢ δυνατοί.
Οἶφι χοῖνιξ.
Οἰχαλῆες ἀπὸ τόπου.
Οἴχεται πορεύεται.
καὶ Οἰχήσομαι πορεύσομαι.
Οἰχνῶ περιέρχομαι.
τάλαιν' ἀνύμφευτος αἰὲν οἰχνῶ.
Ἠλέκτρα φησί.
Οἰχόμενος πορευόμενος.
Οἴχωκ' ὄλωλα διαπεπόρθημαι φίλοι Τέκμησσά φησι διὰ τὸν Αἴαντος θάνατον.
Ϋϋ ϋϋ ϋϋ ϋϋ ϋϋ ϋϋ ἐπίρρημα θαυμαστικόν ὅπερ ἐν τῇ συνηθείᾳ λέγομεν ὀσφραινόμενοί τινος κνίσους.
Ὑάδες οἱ ἐπὶ τῶν κεράτων τοῦ Ταύρου ἀστέρες.
Ὑακινθίδες θυγατέρες Ὑακίνθου τοῦ Λακεδαιμονίου.
Ὑακίνθινον ὑπομελανίζον πορφυρίζον.
Ὑάκινθος ὄνομα κύριον.
Ὑάλη ὕαλος.
Ὕαλός ἐστιν ἀφ' ἧς πῦρ ἅπτουσι.
καί φησιν Ἀριστοφάνης ὁπόταν γράφοιτο ἡ δίκη ἀπωτέρω στὰς ὡδὶ πρὸς τὸν ἥλιον τὰ γράμματ' ἐκτήξαιμι τῆς ἐμῆς δίκης.
ἔστι δὲ κατασκεύασμα ὑάλου τροχοειδὲς ἠλέκτρου εἰς τοῦτο τεχνασθέν ὅπερ ἐλαίῳ χρίσαντες καὶ ἡλίῳ θερμήναντες προσάγουσι θρυαλλίδα καὶ ἅπτουσι.
τοῦτο οὖν ὁ γέρων πρὸς Σωκράτην διαλεγόμενός φησιν εἰ ὑφάψαιμι διὰ τῆς ἠλέκτρου καὶ προσαγάγοιμι τῇ δέλτῳ τὸ πῦρ τῇ τοῦ γράμματος ἀφανίσαιμι τὰ γράμματα τῆς δίκης.
Ὑάλιος πολέμιος.
καὶ Ἐνυάλιος.
Ὑάμπολις ὄνομα πόλεως.
Ὑβάδαι δῆμός ἐστι τῆς Λεοντίδος.
Ὑβός ὁ κυρτός.
καὶ Ὕβωσις ἡ κύρτωσις.
καὶ Ὑβάζειν τὸ ἐμεῖν οἱ γὰρ ἐμοῦντες ἀπὸ τῆς βίας κυρταίνειν ἐοίκασιν.
Ὑβρίζειν ἐπὶ τοῦ αἰσχρῶς διαιτᾶσθαι.
ὑπέλαβε πονηροὺς ὄντας ὑβρίζειν καὶ ῥᾳστωνεύεσθαι.
ὁ δὲ οὐ μάτην ἔζη ὥς γε ἐμὲ κρίνειν οὐδὲ μὴν ὡς οἱ πολλοὶ ἐς τραπέζας κεκυφέναι καὶ ἐμπίπλασθαι καὶ ὑβρίζειν σπεύδων ἀλλὰ πλέον τι εἰδέναι μαστεύων ὑφ' ἡγεμόνι θεῷ.
Ὑβρίζοντες σκιρτῶντες.
Ὑβρίζω αἰτιατικῇ.
Ὕβρις ὑπόβαρός τις οὖσα ἢ παρὰ τὸ ὕειν βάρος.
Ὕβρις φυτεύει τύραννον.
ὕβρις εἰ πολλῶν ὑπερπλησθῇ μάταν ἃ μὴ 'πίκαιρα μηδὲ συμφέροντα.
διὰ τῆς ὕβρεως φησίν ἀνανεοῦται ὁ τύραννος.
καὶ ὅταν φησί πολλὰ διαπράξηται τότε εἰς μεγάλην ἀνάγκην ἐμπίπτει διὰ τῆς ὕβρεως ἐπαρθείς.
τοῦτο γὰρ σημαίνει τό ἀκροτάταν εἰσαναβᾶς' ἀπότομον ὤρουσεν εἰς ἀνάγκαν.
παίδων μὲν γὰρ οἱ γεγονότων ὕβρεις διὰ τὸ σύνηθες οὐδὲ ὕβρεις ἐνομίσθησαν ἀλλ' ἦν ἐγκύκλιον αὐτῷ καὶ πρόχειρον τοιαῦτα ἁμαρτάνειν.
Εὐνάπιός φησι περὶ Καρίνου βασιλέως.
Ὕβρις ἡ μετὰ προπηλακισμοῦ καὶ ἐπηρείας αἰκία δὲ πληγαὶ μόνον.
Λυσίας ἐν τῷ Περὶ αἰκίας πρὸς Ἰσοκράτην καίτοι τίς οὐκ οἶδεν ὑμῶν ὅτι τὴν μὲν αἰκίαν χρημάτων ἔστι μόνον τιμῆσαι τοὺς δὲ ὑβρίζειν δόξαντας ἔξεστιν ὑμῖν θανάτῳ ζημιοῦν.
Ὑβρίσασιν ἐξαμαρτήσασιν αἰσχρῶς ἔνθα καὶ στρατιώταις ἔξω τοῦ προσήκοντος ὑβρίσασιν ἐπέθηκε δίκην ἐλάττων δὲ ἦν ἡ δίκη τοῦ προσήκοντος.
Ὕβρισεν οὐχ ὁ πατάξας ἀλλ' ὁ ἐπιπλήξας καὶ ὀνειδίσας.
καὶ σύνταξις ὑπὸ ἀγανακτήσεως καὶ πρὸς ὕβρεως τιθέμενος ὅτι μὴ τὰ πρῶτα ἐπεπίστευτο τὴν στρατιάν.
Ἀριστοφάνης εἶτ' οὐχ ὕβρις ταῦτ' ἐστί καὶ πολλὴ τρυφή  ὅτ' ἐγὼ μὲν Διόνυσος υἱὸς Σταμνίου αὐτὸς βαδίζω καὶ πονῶ τοῦτον δ' ὀχῶ ἵνα μὴ ταλαιπωροῖτο.
Ὑβριστάς τοὺς θρασεῖς καὶ λοιδόρους.
Ὕβριστις ἡ ὕβρις καὶ ἡ ἀτιμία.
Ξενοφῶν οἱ ἀμελεῖσθαι δοκοῦντες στρατιῶται οἱ μὲν ἀγαθοὶ πολὺ ἀθυμότεροι γίνονται οἱ δὲ πονηροὶ πολὺ ὑβριστότεροι.
καὶ αὖθις οὐδὲν ὑβριστικώτερον ὄχλου πρὸς ὀργὴν καὶ παρανομίαν ὁρμήσαντος.
Ὑγεία οἰωνιζόμενοι εἰώθασι λέγειν πρὸς τό τὶς ὁ ζητῶν ὄνομα ἢ ὑγείαν ἤ τι τοιοῦτον.
καὶ ὁ ἔποψ ἔφη τίνες οἱ ζητοῦντες.
οἱ δὲ ἔφασαν οἱ δώδεκα θεοὶ εἴξασιν ἐπιτρῖψαί σε.
Ὑγεία διττή ἐστιν ἡ μὲν ἐν τῷ ἰατρῷ ἡ δὲ ἐν τῷ ὑγιαζομένῳ σώματι.
καὶ ἡ ἐν τῷ ἰατρῷ ποιητική ἐστι τῆς ἐν τῷ σώματι οὕτω καὶ ἡ ἐν τῷ κόσμῳ τάξις ἐκ τῆς ἐν τῷ δημιουργῷ τάξεως γέγονε.
τὸ δὲ ὑγιεινὸν τῶν πολλαχῶς λεγομένων ἐστίν ὑγιεινὸν γὰρ τὸ ποιητικὸν ὑγείας ὡς τὸ φάρμακον τὸ δὲ φυλακτικόν ὡς ἡ δίαιτα τὸ δὲ σημαντικόν ὡς χρῶμα σφυγμός εὔπνοια οὖρα.
Ὑγεία Ἀθηνᾶ ἐπώνυμόν ἐστιν Ἀθηνᾶς.
καὶ γὰρ Ὑγεία καλεῖται καὶ Νίκη καὶ Ἱππία καὶ Ἐργάνη.
Ὑγιασθείς ὁ δὲ ὑγιασθεὶς τοῦ τραύματος.
Ὑγιαίνω αἰτιατικῇ.
Ὑγιές λυσιτελές ὠφέλιμον.
τῆς πόλεως ἐπ' οὐδὲν ὑγιές.
Φιλοκτήτης ὦ μηδὲν ὑγιὲς μήδ' ἐλεύθερον φρονῶν οἷά μ' ὑπῆλθες ὥς μ' ἐθηράσω λαβὼν πρόβλημα σαυτοῦ παῖδα τόνδ' ἀγνῶτ' ἐμοί.
ἀνάξιόν σου κατάξιον δ' ἐμοῦ.
Ὑγιέστερος ὥσπερ καὶ ὑγιέστερος Κρότωνος πολλοὶ γὰρ Κροτωνιᾶται ἀσκηταί.
καὶ ὑγιέστερος κολοκύντης.
Ὑγιέστερος Κρότωνος ἐπὶ τῶν πάνυ ὑγιαινόντων ἡ παροιμία.
ἀπὸ τοῦ ζῴου τοῦ κρότωνος λεῖον γάρ ἐστιν ὅλον καὶ χωρὶς ἀμυχῆς καὶ μηδὲν ἔχον σίνος.
Ὑγίεια τῶν ἀνθρωπίνων ἀγαθῶν τὸ κάλλιστον.
Ὑγεία ἐστὶ συμμετρία τῶν πρώτων σωματικῶν δυνάμεων ἅ ἐστι θερμότης ψυχρότης ὑγρότης ξηρότης.
καὶ Ὑγιεινός ὁ ὑγιής.
καὶ ἐπίρρημα Ὑγιεινῶς.
Ὑγιής ὑγριής τις ὤν.
ὁ δίυγρος καὶ ζῶν.
ἀλίβαντες οἱ νεκροί παρὰ τὸ μὴ ἔχειν λιβάδα ἤγουν ὑγρασίαν.
Ὑγρὰ κέλευθα τὴν διὰ θαλάσσης ὁδόν.
Ὑγρός ὁ εὐκατάφορος εἰς τὰς ἡδονάς καὶ ὁ ῥευματιζόμενος.
Ὑγρῶς ὑγρῶς γὰρ κραδαινομένη καὶ τοῖς ποσὶ χαμαιπετής εὔστολος γινομένη ἐνίκα πάντας τοὺς τῶν θαυματοποιῶν ἐξηγουμένους φωνήν τε ἔχουσα ἡδεῖαν καὶ ταύτην μετὰ τέχνης ἀφιεῖσα οὐδενὸς τῶν ἐπ' ᾄσμασι θαυμαζομένων ἐκρίθη δευτέρα ἅτε δὴ οὐκ ἄπειρος ἐρωτικῆς περιεργίας ἀκκιζομένη σὺν καιρῷ καὶ πρὸς ζηλοτυπίαν εὐφυῶς ἄγουσα τὸν ἄνδρα ἑαυτῇ μὲν πλοῦτον οὐκ εὐκαταφρόνητον οἶσεν ἐκεῖνον δὲ κατὰ βαιὸν τηκόμενον τῷ ἔρωτι ἀπήλλαξε τῶν τῇδε.
καὶ αὖθις πρὸς γὰρ τὰς δωρεὰς ἦν ὑγρὸς καὶ καταφερής πρὸς δὲ τὰς εἰσπράξεις βαρύς τε καὶ συντεταμένος.
Ὑγρότης ἀραιότης καὶ ἀφέλεια.
Ὑδάσπης ὄνομα ποταμοῦ.
Ὑδατηγὸς ἀνήρ ὁ ἀντλῶν.
Ὑδατίδες σταγόνες.
Ὑδάτιον νᾶμα.
Ὑδέουσιν ᾄδουσι λέγουσιν.
Ὕδω τὸ ᾄδω.
Ὕδδειν ἔοικε.
καὶ Ὑδέοιμι ἀντὶ τοῦ ὑμνοῖμι.
Αἴθρην τὴν εὔτεκνον ἐπ' ἀγρομένῃς ὑδέοιμι.
Ὑδερῶν ὑδροπιῶν.
Ὕδδειν ἔοικεν ἀντὶ τοῦ ὑμνεῖν.
Ὕδη πόλις.
Ὕδος τὸ ὕδωρ.
ἡ δοτικὴ ὕδει.
Ὕδωρ ὅτι τὸ ὕδωρ ἢ παντελῶς ἄχυμον ὡς τοῖς ἰατροῖς δοκεῖ ἢ ἐγγὺς ἄχυμον.
ἔχει μέντοι δύναμιν πάντων τῶν χυμῶν δεκτικήν διὸ καὶ ἀπολαύει παντὸς χυμοῦ ἂν πλησιάσῃ αὐτῷ.
λύσις ὀνείρων Νικηφόρου πατριάρχου ὕδωρ βλύζον κάτωθεν ἐχθροὺς μηνύει.
ὕδωρ διαυγὲς ἐκπίνειν χρηστὸν τόδε.
ὕδωρ πίνων ὑλῶδες ἐν λύπαις ἔσῃ.
Ὕδωρ ἀντιλογίας ἀπὸ τοῦ πράγματος ὁ τόπος τὴν προσηγορίαν ἐδέξατο εἰς Μερρὰν γὰρ ἔλθοντες καὶ πικρὸν εὑρόντες τὸ ὕδωρ κατὰ Μωσέως ἐβόησαν καὶ τοῦ θεοῦ κατελάλησαν.
λέγει δέ ὅτι διήλεγξά σου παρ' ἐκεῖνο τὸ ὕδωρ τὴν ἀχάριστον γνώμην.
Ὕδωρ αὐτοπαγές τὸ συνεστηκὸς ἐν τοῖς ἱεροῖς ἢ τὸ αὐτομάτας πηγὰς ἔχον.
Ὕδωρ βορὸν καὶ ἀγρυπνίῃ βορόν λέγει οὖν ὅτι τὸ ὕδωρ οὐκ ἐν τοῖς πυρέττουσι μόνον ἐστὶ τρόφιμον ἀλλὰ κἂν τοῖς ἀγρυπνοῦσιν.
Ὕδωρ δὲ πίνων χρηστὸν οὐδὲν ἂν τέκοις τοῦτο ἐξ ἐπιγράμματος εἶναι μέρος οἱ μὲν Ἀσκληπιάδου οἱ δὲ Θεαιτήτου φασίν.
Ὕδωρ διαπορευόμενον ἀντὶ τοῦ ἐσκεδασμένον καὶ παντελῶς ἄχρηστον.
Ὕδωρ παραρρέει ἐπὶ τῶν ἐπαγγελλομένων παντὶ σθένει σπουδάσειν ὡς κἂν εἰς ῥέοντα πλοῖα ἐμβῆναι οὐκ ὀκνησάντων.
καὶ παροιμία ὕδωρ μένει ζήτει ἐν τῷ ἀναπολεῖ.
εἴρηται οὖν ἡ παροιμία ἐπὶ τῶν ἀνήνυτα πονούντων.
Ὕδρα ἐννεακέφαλος ὄφις.
Ὕδραν τέμνειν ἐπὶ τῶν ἀμηχάνων λέγεται ἱστορεῖται γὰρ ὕδρᾳ τῇ ἐν Λέρνῃ ἑκατοντακεφάλῳ τυγχανούσῃ μαχόμενον Ἡρακλέα ὡς τῶν τεμνομένων αὐτῆς κεφαλῶν ἀνεφύοντο πλείους κελεῦσαι Ἰολάῳ ἐπικαίειν τὰς τεμνομένας.
Ὕδραν τέμνεις ἐπὶ τῶν ἀμηχάνων εἴρηται παρ' ὅσον Ἡρακλῆς ὕδραν τέμνων οὐδὲν μᾶλλον ἐκράτει ἀναδιδομένων αὖθις πλειόνων κεφαλῶν.
Ὑδρεύειν ποτίζειν.
Ὑδρεία τὸ ὑδρεύεσθαι.
Ὑδρία δὲ τὸ ἀγγεῖον.
Ὑδροπικός καὶ Ὑδροπότης.
καὶ Ὑδροποτεῖν.
καὶ ζήτει ἐν τῷ αἱματοπότης.
Ὑδρορρόα τὸ μέρος τῆς στεφανίδος δι' οὗ τὸ ἀπὸ τοῦ ὄμβρου ὕδωρ συναγόμενον κατέρχεται.
ἢ ὁ στενὸς τόπος.
Ὑδρορρόα καὶ ἡ ὕφαλος πέτρα.
λέγεται δὲ καὶ ὑδρόρροια.
οἱ δὲ εἰς τὰς ὑδρορρόας συνωθοῦντες αὑτοὺς διὰ τούτων ἐσῴζοντο πρὸς τὰς ναῦς.
Ὑδροστάσιον λίμνη μικρά.
παραμειψάμενοι τὸ μέγα τοῦτο ὑδροστάσιον ἀφίκοντο ἐς τὰς λίμνας ἐν αἷς ἐπιμιγνύμενος ἀπόλλυται ὁ Κωφὴν ποταμός.
Ὕδρου ὄφεως.
Ὕδρα ἐννεακέφαλος ὄφις.
Ὑδροφορία ἑορτὴ πένθιμος Ἀθήνησιν ἐπὶ τοῖς ἐν τῷ κατακλυσμῷ ἀπολομένοις ὡς Ἀπολλώνιος.
Ὑδροχεῖα δεξαμεναί.
ὁλκὸν τοῦ ὕδατος ἐπεσκεύασε καὶ ὑδροχεῖα ἐπενόησεν.
Ὑδροπιῶντες νοσοῦντες.
Ὑδροποτῶντες δέ.
Ὕδρωψ ἡ νόσος.
Ὕαινα θηρίον.
Ὑέ ἀπειλὴ βραδυνόντων καὶ ἀνοιγνύναι κελευόντων.
καὶ γὰρ Ὕεν ἀντὶ τοῦ ἔβρεχεν.
καὶ Ὕελος.
καὶ Ὑέλινον.
Ὑετός τὸ υ μακρόν.
ἄγων μέγαν ὑετὸν ἔστη.
Αἰλιανός ἐμπιπτόντων ὑετῶν καὶ χάλαζα ἰσχυρὰ ἔρρευσε.
καὶ ὑετός ἐκ νέφους μεταβολὴ εἰς ὕδωρ ἐπειδὰν ἐκ γῆς ἢ ἐκ θαλάττης ἀνενεχθεῖσα ὑγρασία κατενεχθῇ.
Ὕειον χοίρειον.
καὶ Ὑείων χοιρείων κρεῶν.
ἐχορτάσθησαν ὑείων.
Ὑεικόν ὑὸς ἴδιον χοίρου ἔργον.
λέγεται τὸν Σωκράτην ἄλλων τε πολλῶν παρόντων καὶ τοῦ Εὐθυδήμου εἰπεῖν ὅτι ὑεικὸν αὐτῷ δοκοίη πάσχειν ὁ Κριτίας ἐπιθυμῶν Εὐθυδήμῳ προσκνήσασθαι ὥσπερ τὰ ὑΐδια τοῖς λίθοις.
Ξενοφῶν φησιν.
ὑηνῶν θρεμμάτων καὶ ἔδοξέ μοι τοῦτο οὐκ ἀνθρώπινον ἀλλ' ὑηνῶν τινων μᾶλλον εἶναι θρεμμάτων.
Πλάτων Νόμων ζʹ.
ὑηνεῖς ὗς δὲ δὴ καὶ κυνοκεφάλους λέγων οὐ μόνον αὐτὸς ὑηνεῖς ἀλλὰ καὶ τοὺς ἀκούοντας τοῦτο δρᾶν πρὸς τὰ συγγράμματά μου ἀναπείθεις οὐ καλῶς ποιῶν.
Πλάτων Θεαιτήτῳ.
Ὑηνεία ἐν πάσῃ ὑηνείᾳ καλινδούμενος.
Ὑηνεία μωρία.
Ἀριστοφάνης ἵνα μὴ γένηται Θεαγένους ὑηνία.
διεβέβλητο γὰρ οὗτος ὡς μωρὸς καὶ συώδης.
ἦν δὲ ἐκ Πειραιῶς.
ἐδόκει δὲ καὶ πένης εἶναι καὶ θρύπτεσθαι ἐπὶ πλούτῳ ἦν δὲ καὶ τὸ σῶμα παχὺς καὶ χοιρώδης.
τινὲς δὲ ὑηνείαν τὴν δυσωδίαν τὴν ἐκ τῶν χοίρων φασίν οἵπερ διαφόροις ἐδέσμασι χρώμενοι δυσώδη ἀποπατοῦσι καὶ εἰς βόρβορον διαλύονται.
ἦν δὲ καὶ ἄλλος ὁ εἰς Ὅμηρον γράψας ὃς ἐπὶ μαλακίᾳ διεβάλλετο.
ἡ νῦν γενεὰ ὑπὸ τρυφῆς ἀκολάστου διεφθαρμένη ταπεινὰ καὶ γυναικεῖα φρονοῦσα δειλίᾳ σύνοικος καὶ πάσῃ ὑηνείᾳ φιλοχρήμων μικροπρεπής δουλεύειν ἐθέλουσα ἀσφαλῶς οὐδέν τι μέγα οὐδὲ ἐλεύθερον διαπραττομένη ἀνδραποδώδης καὶ ἀσθενής γαστρὶ καὶ αἰδοίοις ἀεὶ τὴν εὐδαιμονίαν μετροῦσα οὔτε θυμῷ γενναίῳ χρωμένη οἷον σῶμα παρειμένον ἐν μιᾷ χώρᾳ κείμενον ἐκνενευρισμένον οὐδὲ κινεῖσθαι ἔτι δυνάμενον.
τοιάνδε εἶναι καὶ πολλῷ χαμαιπετεστέραν ἐπεδείκνυε τὴν ζωὴν τῶν νῦν ἐν τῇ γενέσει πολιτευομένων.
Ὑηνία δὲ ἡ συγγένεια.
Ὑηνεῖς ῥῆμα.
ὑεικόν τι καὶ ζῳῶδες ποιεῖς.
καὶ ὑηνῶν θρεμμάτων ζήτει ἄνω.
Ὑηνῶν σκαιῶν καὶ ἀμαθῶν.
καὶ Ὑηνεύς ὁ σκαιός.
Ὕης Ὕου.
ἐπίθετον Διονύσου ὡς Κλείδημος.
ἐπειδή φησίν ἐπιτελοῦμεν τὰς θυσίας αὐτῷ καθ' ὃν ὁ θεὸς ὕει χρόνον.
ὁ δὲ Φερεκύδης τὴν Σεμέλην Ὕην λέγεσθαι καὶ τὰς τοῦ Διονύσου τροφοὺς Ὑάδας.
Ἀριστοφάνης δὲ συγκαταλέγει ξενικοῖς θεοῖς τὸ Ὕην.
Ὑίειον κρέας προβάτειον.
Ὑθλεῖς φλυαρεῖς ὕθλος γὰρ ἡ φλυαρία.
Ὑίδιον Ξενοφῶν φησιν ὅτι ὑεικὸν αὐτῷ δοκοίη πάσχειν ὁ Κριτίας ἐπιθυμῶν Εὐθυδήμῳ προσκνήσασθαι ὥσπερ τὰ ὑίδια τοῖς λίθοις.
Ὑϊδοῦς ὁ υἱοῦ υἱός.
ὁ ἔγγονος.
Ὑλακόμωροι ὑλακτικοί οἱ περὶ τὸ ὑλακτεῖν πονούμενοι.
Ὑλακτεῖ αἰτιατικῇ.
ἐμμανῶς καὶ ἀναιδῶς βοᾷ ὡς κύων τοιαῦθ' ὑλακτεῖ σὺν δ' ἐποτρύνει πέλας ὁ πάντα κλεινὸς οὗτος ἡ πᾶσα βλάβη.
Ὑλακτούσης μαργώσης.
ἐν Ἐπιγράμμασι τῷ σὺ δίδου μὴ πολλά δι' εὐάγρου δὲ λίνοιο δαῖμον ὑλακτούσης νηδύος ἡσυχίην.
Ὕλαν κραυγάζειν ἱστοροῦσιν Ὕλαν τὸν Θειοδάμαντος καλὸν τὴν ὥραν ἐρώμενον Ἡρακλέους ὅτε συνέπλει τοῖς Ἀργοναύταις γενομένων δὲ κατὰ Μυσίαν ἐξελθεῖν ὑδρευσόμενον ὑπὸ Νυμφῶν δὲ ἀφανισθῆναι.
τούτου δὲ ἐπὶ ζήτησιν Πολύφημον πεμφθέντα κεκραγέναι καὶ ὀνομαστὶ ἀνακαλεῖν τὸν Ὕλαν μηδὲν περαίνοντα.
διὸ καὶ τὴν παροιμίαν ἐπὶ τῶν μηδὲν ἀνυόντων λέγεσθαι.
καὶ νῦν δὲ Κιανοὺς ἔτι ἀπομίμημα τῆς ζητήσεως ποιουμένους ἑορτάζειν τῷ ἥρωϊ.
Ὕλας ὄνομα κύριον.
Ὑλαῖα ἐκ τοῦ ὕλη.
καὶ Ὑλαῖος.
Ὑλειώτης ὁ ἐν ὕλῃ διατρίβων.
ἐν Ἐπιγράμμασι τοῦτό σοι Ὑλειῶτα κατ' ἀγριάδος πλατάνοιο δέρμα λυκορραίστης ἐκρέμασεν.
Ὕλη ὁ σύνδενδρος τόπος.
Ὕλη καὶ ἡ σκῆψις ἢ ὑπόθεσις.
ὕλας χορηγῶν καὶ τοσαύτας καὶ ξένας.
Ὑλήεσσα σύνδενδρος.
Ὑληωροί οἷς τὰ διὰ τῆς ὕλης ἔργα ἐν φροντίδι ἐστί.
λέγει δὲ τοὺς φύλακας τοῦ ὄρους.
Ὑληφόρον ξυληφόρον.
Ὕλλος ὄνομα κύριον.
ὅτι Βουθοίνας ὁ Ἡρακλῆς Ὕλλου τοῦ υἱοῦ αὐτοῦ πεινάσαντος ἕνα τῶν ἀροτήρων βοῶν Θεοδάμαντος θοινήσας ἔφαγεν.
Ὑμεδαπῶν τῶν ἐκ τοῦ αὐτοῦ ἐδάφους συγγενῶν ἢ τῆς αὐτῆς χώρας.
Ὑμέλην στεῖραν ἄγονον.
Ὑμεναίων γαμικῶν ὕμνων.
Ὑμέναιος γὰρ ἐκείνων Λυδὸς ᾄδεται.
τὸν χαρίεντ' Ἀλκμᾶνα τὸν ὑμνητῆρ' ὑμεναίων κύκνον τὸν Μουσῶν ἄξια μελψάμενον.
Ὑμενῶδες λεπτότατον καὶ οἷον εἰπεῖν ἀερῶδες.
Υμμες καὶ Υμμιν ψιλοῦται ὡς Αἰολικόν.
Ὑμεῖς μὲν ἆρα ζῆτε νυμφίων βίον διότι οἱ γαμοῦντες στέφονται σισύμβροις καὶ φυτοῖς τισιν.
ἢ ὅτι ἡδυπαθοῦσι πρὸς τὰς τῶν γάμων ἡμέρας.
Ὑμεῖς ὦ Μεγαρεῖς οὔτε τρίτοι οὔτε τέταρτοι χρησμοῦ κομμάτιόν ἐστι παροιμιαζόμενον οὕτως ἵππον Θεσσαλικὴν Λακεδαιμονίαν τε γυναῖκα ἄνδρας δ' οἳ πίνουσιν ὕδωρ καλῆς Ἀρεθούσης.
ἀλλ' ἔτι καὶ τῶν εἰσὶν ἀμείνονες οἵ τε μεσηγὺ Τίρυνθος ναίουσι καὶ Ἀρκαδίης πολυμήλου Ἀργεῖοι λινοθώρηκες κέντρα πτολέμοιο.
ὑμεῖς δ' Αἰγιέες οὔτε τρίτοι οὔτε τέταρτοι οὔτε δυωδέκατοι οὔτ' ἐν λόγῳ οὔτ' ἐν ἀριθμῷ.
ἱστορεῖ δὲ Μνασέας ὅτι Αἰγιεῖς οἱ ἐν Ἀχαίᾳ καταναυμαχήσαντες Αἰτωλοὺς καὶ λαβόντες πεντηκόντορον αὐτῶν δεκάτην Πυθοῖ ἀνατιθέντες ἠρώτων τίνες εἶεν κρείττους τῶν Ἑλλήνων ἡ δὲ Πυθία ἔχρησεν αὐτοῖς τὰ προκείμενα.
καὶ Ἴων δὲ Αἰγιεῦσι δοθῆναι τὸν χρησμὸν ἱστορεῖ.
τινὲς δὲ οἴονται Μεγαρεῦσιν εἰρῆσθαι αὐτὸν καὶ προφέρονται ὑμεῖς δ' ὦ Μεγαρεῖς οὔτε τρίτοι οὔτε τέταρτοι.
ὡς καὶ Καλλίμαχος ἐπὶ τοῖς Ἐπιγραμματίοις τῆς δὲ ταλαίνης νύμφης ὡς Μεγαρέων οὐ λόγος οὐδ' ἀριθμός.
Ὑμήν ὑμένος.
Ὑμηττός τόπος ὄρος.
Ὑμήττιον μέλι τὸ εὔχρηστον πρὸς ἰατρείαν.
Ὑμηττὸς δέ ἐστι τόπος τῆς Ἀττικῆς περὶ τὰς Ἀθήνας.
Ὑμνεῖν ὀδύρεσθαι μέμφεσθαι λοιδορεῖν.
κατ' εὐφημισμόν ὡς ἐν αʹ Πολιτείας Πλάτων.
Ὑμνηπολείτω ὑμνείτω.
καὶ Ὑμνηπόλος.
Ὑμνῇ σε ὁ τοῦ φωτὸς διατμήξας τὸ πρωτόγονον χάος ὡς ἐν φωτὶ τὰ ἔργα ὑμνῇ σε Χριστέ τὸν δημιουργόν.
τὸ γὰρ ὡς ἀντὶ τοῦ ὅπως κεῖται.
Ὑμνήσεις ἡ τραγῳδία φησί χθονὸς τῆσδ' ἐκτὸς ὑμνήσεις κακά.
Ὑμνείτω δοξαζέτω.
Ὕμνιδι ἀπὸ ὕμνις εὐθείας.
Ὑμνοπόλος ὁ περὶ τοὺς ὕμνους ἀναστρεφόμενος.
πολλαὶ μητέρες ὑμνοπόλων.
περὶ Ἀλκμᾶνος τοῦ λυρικοῦ.
Ὑμνῳδία καὶ Ὑμνῳδός.
Ὕνιν γεωργικὸν ἐργαλεῖον καὶ ῥόπαλον.
ἐν Ἐπιγράμμασι ἱστοβόην τε σὺν γυροῖς ἀρότροις καὶ φιλόγαιον ὕνιν.
τὸ δὲ υ μακρόν.
Ὑόμενος βρεχόμενος.
Ὑομουσία ἀπαιδευσία χοιρωδία.
Ἀριστοφάνης θαυμάζω τῆς ὑομουσίας.
Ὑοσκυαμᾶν μεμηνέναι παραπαίειν.
Φερεκράτης Κοριαννοῖ ὑοσκυαμᾷς ἀνὴρ γέρων.
Ὑοσκύαμον εἶδος βοτάνης.
Ὑώδεις οἱ Ἱπποκράτους υἱεῖς ὑώδεις τινὲς καὶ ἀπαίδευτοι ἐκωμῳδοῦντο καὶ τάχ' ἂν εἴησαν προκέφαλοι.
καὶ Εὔπολις εἷς.
Ἱπποκράτους παῖδες ἐμβόλιμοί τινες βληχητὰ τέκνα.
τὰ δὲ ὀνόματα αὐτῶν Τελέσιππος Δημοφῶν Περικλῆς.
Ὕω τὸ βρέχω αἰτιατικῇ.
καὶ ὕει σοι πῦρ ἐξ οὐρανοῦ.
Ὕων βρέχων.
Ὑῶν δὲ χοιρείων κρεῶν.
Υἱωνός ὁ τοῦ υἱοῦ υἱός.
Υἱώθης υἱοθετήθης.
Υἱῶσαι τὸν παῖδα υἱὸν ποιῆσαι αὐτὸν θετόν.
καὶ υἱώσει τῇ υἱοθεσίᾳ.
καὶ υἱώσατο ἀντὶ τοῦ υἱὸν θετὸν ἐποιήσατο.
καὶ τὰς υἱώσεις τὰς υἱοθεσίας.
ἡ χρῆσις παρὰ Αἰλιανῷ πολλή.
Ὑπαποτρέχειν τοῖς μὴ παροῦσιν ὀρθρίοις ἐς τὴν Πνύκα ὑπαποτρέχειν ἔχουσι μηδὲ πάτταλον.
ἀντὶ τοῦ ὀπίσω τρέχειν μηδὲ τὸ τυχὸν ἔχουσιν οἱ γὰρ ὕστερον ἐρχόμενοι εἰς τὴν Πνύκα οὐκ ἐλάμβανον τὸ ἐκκλησιαστικόν.
Ὑπάγγελτος ὁ δὲ κατορρωδήσας μὴ γενόμενος ὑπάγγελτος τοῖς Ῥωμαίοις κινδυνεύσῃ.
ἀντὶ τοῦ καταφανής.
Ὑπάγει ἐξαπατᾷ.
ἢ ὑποτάσσει.
ὑπάγει τὰ προβλήματα τοῖς γενικοῖς.
ὑπάγοντος δὲ αὐτὸν τοῦ κέρδους καὶ ἐπὶ μᾶλλον ὑποθήγοντος.
Ὑπάγειν εἰς δίκην τὸ ἄγειν.
καὶ Θουκυδίδης καὶ ἄλλοι.
Ὑπαγκάλιος παῖς ὁ εἷς δέκα ἔτη γεγονὼς καὶ ὁ ἕτερος ὑπαγκάλιος.
Ὑπαγόμενος ἐξαπατῶν.
ὑπαγόμενος δὲ τοὺς παῖδας προσωτέρω τῆς πόλεως.
Ὑπαγόμενος πειθόμενος ἀπατώμενος.
γυναίου ἀκολάστου καὶ τυραννικοῦ διαβολαῖς ὑπαγόμενος.
Ὑπαγορεῦσαι δοτικῇ διερμηνεῦσαι.
καὶ ὁ Λογοθέτης περὶ Συμεὼν τοῦ Στυλίτου τὸν δὲ τὸν μοναδικὸν αὐτῷ βίον ὑπαγορεῦσαι.
Ὑπάγουσιν ἀντὶ τοῦ προάγουσι.
Δημοσθένης Φιλιππικοῖς.
Ὑπαγωγάς τὰς ἀναχωρήσεις.
διώξεις τε καὶ ὑπαγωγάς φησὶ Θουκυδίδης.
καὶ αὖθις καὶ πέρα τοῦ μετρίου δειμαίνοντας ἐς ὑπαγωγὴν μετανίστασθαι.
ἀντὶ τοῦ ὑπαναχώρησιν.
Ὑπαγωγαί ἀπάται.
Ὑπαγωγεύς ἐργαλεῖόν τι τεκτονικόν ὥς τινες σιδηροῦν οἷον πτυΐδιον ᾧ χρῶνται οἱ κονιαταί.
οἱ δὲ ἐργαλεῖον οἰκοδομικόν ᾧ ἀπευθύνουσι τὰς πλίνθους πρὸς ἀλλήλας ὅ τινες παράξυστον καλοῦσιν.
οἱ δὲ πηλόν τινα καθὼς καὶ Ἕρμιππος ξύνεστι γὰρ δὴ δεσμῷ μὲν οὐδενί τοῖσι δ' ὑπαγωγεῦσι τοῖς ἑαυτοῦ τρόποις.
καὶ Ἀριστοφάνης Ὄρνισι καὶ νὴ Δία γ' αἱ νῆτται περιεζωσμέναι ἐπλινθοφόρουν ἄνω δὲ τὸν ὑπαγωγέα ἐπέτοντ' ἔχουσαι.
ἐζωσμέναι δὲ αἱ νῆτται διὰ τὸ ἔχειν ζώνην λευκήν.
Ὑπαγωγή ὑποχώρησις.
ὅπως μὴ ἐθελοκακοῦντες ἐς ὑπαγωγὴν ὀξύτεροι εἶεν τῶν ἵππων ἀπεβίβασεν.
Ὑπακούομαι δοτικῇ.
Ὑπαλπία ὄνομα πόλεως.
Ὑπαλύξας ἐκφυγών.
Ὑπάλυξις ἔκκλισις.
Ὑπανέντος ἐνδόντος.
Ὑπανίσχει ὑπανατέλλει.
Ὑπανθῶ ἀεί.
Ὑπαντιάζων ὑπαντῶν.
Ὑπαντῶ δοτικῇ.
Ὑπαντῶ ἐπὶ τῆς ὁδοῦ ἀπαντῶ δὲ ἐπὶ τοῦ κριτηρίου.
Ὑπάξεσθαι ὑπαγαγεῖν ὑποτάξαι.
ὑπισχνεῖται δὲ πολλὰ μὲν ὑπάξεσθαι αὐτῷ τῶν ἐπὶ τῆς ὄχθης ἐρυμάτων.
Ὑπαποτρέχειν ὀπίσω τρέχειν.
Ἀριστοφάνης τοῖς μὴ παροῦσιν ὀρθρίοις εἰς τὴν Πνύκα ὑπαποτρέχειν ἔχουσι μηδὲ πάτταλον.
τουτέστι μηδὲ τὸ τυχόν.
Ὕπαρ ἀλήθεια οὐκ ἐν ὀνείρῳ.
τὸ μεθ' ἡμέραν ὄναρ.
οἷον φανερῶς ἀληθῶς ὑπάρχον.
ἐμοὶ διηγοῦ σὺ τοὐμὸν ὄναρ ἐγὼ δ' ἔοικα τὸ σὸν ὕπαρ ἀφηγεῖσθαι.
Ὕπαρ λέγει τὸ μεθ' ἡμέραν ὄναρ ὡς ἐναργῶς ὑπάρχον ἀληθές.
κατὰ ἀποκοπὴν τῆς τελευταίας συλλαβῆς τῆς χον.
Ὕπαρ ἐγρηγορός.
ὀπτασία ἀληθής.
βεβαίας καὶ ἀληθοῦς ἀγγελίας.
Ὑπαραττομένης κινουμένης πληττομένης.
ἵππων χρεμετιζόντων τῆς γῆς τοῖς ποσὶν αὐτῶν ὑπαραττομένης ὅπλων συγκρουομένων.
Ὑπαρκτά μόνιμα ὑπάρχοντα.
Ὑπαρξάμενος κατάρξας.
χρόνῳ δὲ οἱ Ἕλληνες Χίων ὑπαρξάντων ἐπρεσβεύσαντο πρὸς Λακεδαιμονίους.
Ὕπαρχος ὁ ὑφ' ἑτέρου ἀρχόμενος ὁ ὑποτεταγμένος ἑτέρῳ ὁ μὴ ὢν αὐτοκράτωρ.
Σοφοκλῆς Σπάρτης ἀνάσσων ἦλθες οὐχ ἡμῶν κρατῶν.
οὐδ' ἔσθ' ὅπου σοι τόνδε κοσμῆσαι πλέον ἀρχῆς ἔκειτο θεσμὸς ἢ καὶ τῷδέ σε.
ὕπαρχος ἄλλων δεῦρ' ἔπλευσας οὐχ ὅλων στρατηγός ὥστ' Αἴαντος ἡγεῖσθαι ποτέ.
Ὑπάρχων προκατάρχων.
ὡς οὐχ ὑπάρχων ἀλλὰ τιμωρούμενος.
καὶ τὸ ὑπάρχειν οὐχ ἁπλῶς τὸ εἶναι σημαίνει ἀλλὰ τὸ πάλαι εἶναι καὶ προεῖναι φθάνειν.
Μένανδρος οὐχὶ παρακληθέντας ὑμᾶς δεῖ γὰρ ὑμῖν εὐνοεῖν ἀλλὰ ὑπάρχειν τοῦτο.
Ὑπασπισταί δορυφόροι.
τῷ δὲ Χοσρόῃ ὑπασπισταὶ καὶ δορυφόροι λʹ ὑπῆρχον.
Ὕπατε κρειόντων βασιλεῦ βασιλευόντων ἐξοχώτατε μέγιστε.
Ὑπατεία ἡγεμονία.
Ὑπάτη χορδὴ μουσική βαρὺν φθόγγον ἀποτελοῦσα.
νοῦσον ὅτ' ἐς ὑπάτην ὠλίσθανε τέρμα τ' ἄφυκτον εἶδεν ἀριστείην ἐμφανὲς εἰς ἰδίην πῆξε δ' ὑπὸ σπλάγχνοισιν ἑὸν ἔγχος.
Ὑπατία ἡ Θέωνος τοῦ γεωμέτρου θυγάτηρ τοῦ Ἀλεξανδρέως φιλοσόφου καὶ αὐτὴ φιλόσοφος καὶ πολλοῖς γνώριμος γυνὴ Ἰσιδώρου τοῦ φιλοσόφου.
ἤκμασεν ἐπὶ τῆς βασιλείας Ἀρκαδίου.
ἔγραψεν ὑπόμνημα εἰς Διόφαντον τὸν ἀστρονομικὸν Κανόνα εἰς τὰ Κωνικὰ Ἀπολλωνίου ὑπόμνημα.
αὕτη διεσπάσθη παρὰ τῶν Ἀλεξανδρέων καὶ τὸ σῶμα αὐτῆς ἐνυβρισθὲν καθ' ὅλην τὴν πόλιν διεσπάρη.
τοῦτο δὲ πέπονθε διὰ φθόνον καὶ τὴν ὑπερβάλλουσαν σοφίαν καὶ μάλιστα εἰς τὰ περὶ ἀστρονομίαν ὡς μέν τινες ὑπὸ Κυρίλλου ὡς δέ τινες διὰ τὸ ἔμφυτον τῶν Ἀλεξανδρέων θράσος καὶ στασιῶδες.
πολλοῖς γὰρ καὶ τῶν κατ' αὐτοὺς ἐπισκόπων τοῦτο ἐποίησαν τὸν Γεώργιον σκόπει καὶ τὸν Προτέριον.
Περὶ Ὑπατίας τῆς φιλοσόφου.
ἀπόδειξις ὡς στασιώδεις οἱ Ἀλεξανδρεῖς.
αὕτη ἐν Ἀλεξανδρείᾳ καὶ ἐγεννήθη καὶ ἀνετράφη καὶ ἐπαιδεύθη.
τὴν δὲ φύσιν γενναιοτέρα τοῦ πατρὸς οὖσα οὐκ ἠρκέσθη τοῖς διὰ τῶν μαθημάτων παιδεύμασιν ὑπὸ τῷ πατρί ἀλλὰ καὶ φιλοσοφίας ἥψατο τῆς ἄλλης οὐκ ἀγεννῶς περιβαλλομένη δὲ τρίβωνα ἡ γυνὴ καὶ διὰ μέσου τοῦ ἄστεος ποιουμένη τὰς προόδους ἐξηγεῖτο δημοσίᾳ τοῖς ἀκροᾶσθαι βουλομένοις ἢ τὸν Πλάτωνα ἢ τὸν Ἀριστοτέλην ἢ ἄλλου ὅτου δὴ τῶν φιλοσόφων.
πρὸς δὲ τῷ διδασκαλικῷ καὶ ἐπ' ἄκρον ἀναβᾶσα τῆς πρακτικῆς ἀρετῆς δικαία τε καὶ σώφρων γεγονυῖα διετέλει παρθένος οὕτω σφόδρα καλή τε οὖσα καὶ εὐειδής ὥστε καὶ ἐρασθῆναί τινα αὐτῆς τῶν προσφοιτώντων.
ὁ δὲ οὐχ οἷός τε ἦν κρατεῖν τοῦ ἔρωτος ἀλλ' αἴσθησιν ἠδὴ παρείχετο καὶ αὐτῇ τοῦ παθήματος.
οἱ μὲν οὖν ἀπαίδευτοι λόγοι φασί διὰ μουσικῆς αὐτὸν ἀπαλλάξαι τῆς νόσου τὴν Ὑπατίαν ἡ δὲ ἀλήθεια διαγγέλλει πάλαι μὲν διεφθορέναι τὰ μουσικῆς αὐτὴν δὲ προενεγκαμένην τι τῶν γυναικείων ῥακῶν αὐτοῦ βαλλομένην καὶ τὸ σύμβολον ἐπιδείξασαν τῆς ἀκαθάρτου γενέσεως τούτου μέντοι φάναι ἐρᾷς ὦ νεανίσκε καλοῦ δὲ οὐδενός τὸν δὲ ὑπ' αἰσχύνης καὶ θάμβους τῆς ἀσχήμονος ἐπιδείξεως διατραπῆναί τε τὴν ψυχὴν καὶ διατεθῆναι σωφρονέστερον.
οὕτω δὲ ἔχουσαν τὴν Ὑπατίαν ἔν τε τοῖς λόγοις οὖσαν ἐντρεχῆ καὶ διαλεκτικὴν ἔν τε τοῖς ἔργοις ἔμφρονά τε καὶ πολιτικήν ἥ τε ἄλλη πόλις εἰκότως ἠσπάζετό τε καὶ προσεκύνει διαφερόντως οἵ τε ἄρχοντες ἀεὶ προχειριζόμενοι τῆς πόλεως ἐφοίτων πρῶτοι πρὸς αὐτήν ὡς καὶ Ἀθήνησι διετέλει γινόμενον.
εἰ γὰρ καὶ τὸ πρᾶγμα ἀπόλωλεν ἀλλὰ τό γε ὄνομα φιλοσοφίας ἔτι μεγαλοπρεπές τε καὶ ἀξιάγαστον εἶναι ἐδόκει τοῖς μεταχειριζομένοις τὰ πρῶτα τῆς πολιτείας.
ἤδη γοῦν ποτε συνέβη τὸν ἐπισκοποῦντα τὴν ἀντικειμένην αἵρεσιν Κύριλλον παριόντα διὰ τοῦ οἴκου τῆς Ὑπατίας ἰδεῖν πολὺν ὠθισμὸν ὄντα πρὸς ταῖς θύραις ἐπιμὶξ ἀνδρῶν τε καὶ ἵππων τῶν μὲν προσιόντων τῶν δὲ ἀπιόντων τῶν δὲ καὶ προσισταμένων.
ἐρωτήσαντα δὲ ὅ τι εἴη τὸ πλῆθος καὶ περὶ οὗ κατὰ τὴν οἰκίαν ὁ θόρυβος ἀκοῦσαι παρὰ τῶν ἑπομένων ὅτι προσαγορεύοιτο νῦν ἡ φιλόσοφος Ὑπατία καὶ ἐκείνης εἶναι τὴν οἰκίαν.
μαθόντα δὴ οὕτω δηχθῆναι τὴν ψυχήν ὥστε φόνον αὐτῇ ταχέως ἐπιβουλεῦσαι πάντων φόνων ἀνοσιώτατον.
προελθούσῃ γὰρ κατὰ τὸ εἰωθὸς ἐπιθέμενοι πολλοὶ ἀθρόοι θηριώδεις ἄνθρωποι ὡς ἀληθῶς σχέτλιοι οὔτε θεῶν ὄπιν εἰδότες οὔτ' ἀνθρώπων νέμεσιν ἀναιροῦσι τὴν φιλόσοφον ἄγος τοῦτο μέγιστον καὶ ὄνειδος προστρεψάμενοι τῇ πατρίδι.
καὶ ὁ βασιλεὺς ἠγανάκτησεν ἐπὶ τούτῳ εἰ μὴ Αἰδέσιος ἐδωροδοκήθη.
καὶ τῶν μὲν σφαγέων ἀφείλετο τὴν ποινήν ἐφ' ἑαυτὸν δὲ καὶ γένος τὸ ἀφ' ἑαυτοῦ ταύτην ἐπεσπάσατο καὶ ἐξέπλησε δίκην ὁ τούτου ἔκγονος.
τούτων δὲ ἡ μνήμη ἔτι σῳζομένη τοῖς Ἀλεξανδρεῦσι συνέστελλεν εἰς μικρὸν κομιδῆ τὴν περὶ τὸν Ἰσίδωρον τῶν Ἀλεξανδρέων τιμήν τε καὶ σπουδήν ὅτε καὶ τοιούτου ἐπικρεμαμένου δέους ὅμως ἕκαστοι ἔσπευδον αὐτῷ συνεῖναι θαμὰ καὶ τῶν ἀπὸ τοῦ σωφρονοῦντος στόματος ἰόντων ἀκροᾶσθαι λόγων.
ἐπεὶ καὶ ὅσοι ῥητορικῶν προΐσταντο διατριβῶν ἢ ποιητικῶν ἠσπάζοντο τὴν τοῦ φιλοσόφου συχνὴν ὁμιλίαν.
εἰ γὰρ καὶ ἀνάγωγος ἦν τὰ τοιαῦτα ἀλλὰ τῇ γε ἄλλῃ φιλοσόφῳ ἀκριβείᾳ προσετίθει τι καὶ ἐκείνοις ἐπιμελέστερον εἰς τὰ σφέτερα αὐτῶν τεχνύδρια.
τά τε γὰρ ἄλλα διηκρίβωτο καὶ τῶν ἐπιδεικνυμένων λόγων τε καὶ ποιημάτων κρίσιν ἐποιεῖτο διαφέρουσαν τῶν ἄλλων.
διὸ καὶ ἐν τοῖς ἐπί τινι λογικῇ ἀκροάσει θεάτροις ὀλίγα μὲν ἐπῄνει τοὺς ἐπιδεικνυμένους καὶ πάνυ ἡσυχάζοντι τῷ ἐπαίνῳ καιρίως δὲ ὅμως καὶ κατὰ λόγον.
ὅθεν ἅπαν τὸ θέατρον ὡς εἰπεῖν τῇ ἐκείνου κρίσει γνώμονι διεχρῆτο τῶν ἄμεινον ἢ χεῖρον λεγόντων.
τῶν δὲ ἐπ' ἐμοῦ γεγονότων κριτικοὺς ἄνδρας ἐπίσταμαι τρεῖς τὰ λεγόμενα κρίνειν δυναμένους ἄνευ τε μέτρου τοῦ γὰρ αὐτοῦ ἡ μὲν κρίσις ὁμολογεῖται οὖσα ποιημάτων καὶ συγγραμμάτων.
ἐγὼ δὲ καὶ δημιουργὸν ἡγοῦμαι τὸν αὐτὸν ἑκατέρων μόνον εἰ γυμνασία πρὸς ἑκάτερον ἴση γένοιτο καὶ διὰ προθυμίας τῆς ἴσης.
ἕνα δὲ τούτων οὔ φημι τὸν Ἰσίδωρον ἀλλὰ καὶ πολλῷ ἐλαττοῦσθαι τῶν τριῶν.
οἱ δὲ κριταὶ Ἀγάπιος Σεβηριανός Νόμος.
ἡμέτερος δὲ ἡλικιώτης ὁ Νόμος.
Ὕπατον μέγαν ὑψηλόν.
Ὕπατοι εἶδος ἰχθύος κητώδους οἳ καλοῦνται καὶ πρόβατα καὶ πρέποντες.
ἀριθμοῖτο δὲ τούτοις καὶ ὁ ὄνος.
Ὕπατοι οἱ τὴν τῶν Ῥωμαίων πολιτείαν διοικοῦντες ἀποσεισαμένη γὰρ τὴν δουλείαν ἡ πολιτεία μετὰ θάνατον Ταρκυνίου δύο στρατηγοῖς ἐνιαυσιαίαν ἔχουσιν ἀρχὴν τὴν ἐξουσίαν ἐπέτρεψε τῷ μὲν ἀριθμῷ τῶν ἀνδρῶν τὸν τῆς μοναρχίας διωθουμένη φόβον τῷ δὲ συνεσταλμένῳ τῆς ἐξουσίας μετρίους τοὺς ἐν τῇ προστασίᾳ τῶν κοινῶν ἀπεργαζομένη.
ὁ γὰρ νῦν ὑπὸ πελέκεσί τε καὶ ῥάβδοις δορυφορούμενος καὶ στρατοπέδων ἐξηγούμενος τῆς μετ' ὀλίγον μεταβολῆς εἰς ἔννοιαν καθεστάμενος μέτριόν τε καὶ δημοτικὸν παρεῖχεν ἑαυτὸν τοῖς ἀρχομένοις.
εἰ δ' ἄρα τις βαρέως τε καὶ ἀλαζονικῶς χρῷτο τῇ δυναστείᾳ ῥᾳδίως οὗτος ὑπὸ θατέρου τῶν ἡγεμόνων ἰσοπαλῆ δύναμιν ἔχοντος γυμνοῦται τοῦ φρονήματος.
τούτῳ δὴ οὖν τῷ τρόπῳ τῆς πολιτείας φυγούσης τυραννίδος βαρύτητα καὶ δημοκρατίας ἀκολασίαν προχειρίζεται πρώτους στρατηγοὺς αὐτοκράτορας ἄνδρας δύο κονσούλας αὐτοὺς ὀνομάσασα οἷα δὴ προβόλους καὶ προηγόρους τινάς οὓς Ἕλληνες μετὰ ταῦτα διὰ τὴν ὑπεροχὴν τῆς ἐξουσίας ὑπάτους προσηγορεύκασι.
πρῶτος δὲ ὕπατος εὐνούχων ἀπεδείχθη ἐπὶ Ὁνωρίου καὶ Ἀρκαδίου τῶν υἱῶν Θεοδοσίου Εὐτρόπιος ὁ πρόκοιτος τοῦ βασιλέως.
ἐδιφροφορεῖτό τε διὰ τῆς πόλεως οὐδὲν τῶν δεινῶν ἀπολιμπάνων τὰς μὲν ἀρχὰς δημοσίᾳ πιπράσκων καὶ τούς τι δυναμένους συκοφαντῶν ἐξορίαις τε τοὺς μεγιστάνας ὑποβάλλων καὶ πᾶσαν ὕβριν τοῖς τῆς συγκλήτου βουλῆς ἐπάγων.
ἀλλ' οὐδὲ τῆς τῶν βαρβάρων ἀπείχετο συμμαχίας ὡς ἂν αὐτὸς ἐλπίζων εἰς τὴν τοῦ βασιλέως μεταβαίνειν ἀξίαν.
καὶ τοὺς ἐν ἐκκλησίαις πεφευγότας συλλαμβάνειν ἐθέλων νόμον προὔθηκεν ἐπιτρέποντα καὶ τοὺς ἐκ τῶν θυσιαστηρίων ἀφέλκεσθαι.
ὃς προσκρούσας τῷ βασιλεῖ καὶ καταφυγὼν εἰς τὸ θυσιαστήριον ἐκεῖθεν ἀφῃρέθη.
Θεοδόσιος δὲ ὁ μικρὸς διαβληθέντα αὐτῷ Ἀντίοχον τὸν πραιπόσιτον καθεῖλε τῆς τιμῆς καὶ δημοσιεύσας αὐτὸν ἐν τοῖς ἱερεῦσι κατέταξε διάταξιν ἐκφωνήσας εὐνοῦχον ἐν τοῖς πατρικίοις μὴ τελεῖν.
Ὑπ' αὐγάς ὑπὸ τὸν ὄρθρον ἢ ὑπὸ τὸν πεφωτισμένον ἀέρα.
Ὕπαυλον ἐνδόμυχον ὑπὸ τὴν αὐλὴν τῆς σκηνῆς.
Ὑπαχθέντες ἀπατηθέντες.
Ὑπαὶ δείους ὑπὸ τοῦ φόβου.
Ὕπαιθα εἰς πλάγιον.
Ὑπαίθριον ὑπὸ τὸν ἀέρα.
καὶ ὕπαιθρον ὁμοίως.
Εὐνάπιος Μάξιμός τε καὶ Πρίσκος λόγου μὲν μετεχέτην τῆς δὲ τῶν κοινῶν καὶ ὑπαίθρων πραγμάτων πείρας ἐλάχιστον.
καὶ αὖθις ὡς ἂν ὕπαιθρόν τινα καὶ ἔννομον ἀγωνισάμενος μάχην.
τουτέστι προφανῆ.
καὶ Ὕπαιθρος.
Ὑπαικάλλων κολακεύων σαίνων.
Ἄλβιος ἐς τὴν ἱππάδα τελῶν τὴν Ἀντωνίου θεραπεύων καὶ ὑπαικάλλων ἅμα φάτνην.
Ὑπαίμακε διέφθειρεν.
οὔ σε κυνῶν γένος εἷλ' Εὐριπίδη ἀλλ' ἀΐδης καὶ γῆρας ὑπαίμακεν.
Ὑπαινιττόμενοι παραδηλοῦντες.
ἔστι τεκμηριῶσαι ὡς ὑπαινιττόμενοι γῆν ἔχειν σιδηροφόρον τῷ τοιῷδε ἐχρήσαντο κόμπῳ.
Ὑπέβρεχον οἴνῳ ἐμεθύσκοντο.
εἶτα ὑπέβρεχον θαμινὰ πίνοντες καὶ ἀκράτου σπῶντες.
Ὑπεδέξαντο ἐνεχειρήσαντο ἀνελάβοντο.
οἷς μὴ βουληθέντες ὡς κατ' αὐτοῦ στρατευομένοις συμμαχεῖν τὸν πόλεμον ὑπεδέξαντο.
καὶ Ὑπεδέχοντο.
πολλοὶ δὲ τῶν Γετῶν μεθίσταντο καὶ τρισχίλιοι κατεκομίσθησαν.
ἐντυχόντες δὲ τοῖς στρατηγοῖς εὖνοί τε ἔσεσθαι ὑπεδέχοντο καὶ ὑπακούειν τοῖς ἐπιτάγμασιν.
Ὑπέδυ ὑπεισῆλθεν.
Ὑπέδυσαν ἐδεδοίκεσαν.
παραυτίκα ἐπιτίθεσθαι οἷσπερ πάλαι ὑπέδυσαν.
Ὑπεζωσμένος περιβεβλημένος ἐπισυρόμενος.
Ὑπέθραττε ζήτει ἐν τῷ θράττειν.
Ὑπέκκαυμα ἡ ὕλη τῆς φλογός ἡ τροφή.
καὶ Τῶν παθῶν ὑπεκκαύματα αἱ τροφαὶ τῶν παθῶν αἳ τρέφουσι τὰ πάθη.
Ὑπεκίνει παρέτρεπε.
πρῶτον μὲν ὑπεκίνει αὐτοῖς τὰς γνώμας ἔπειτα ἐς λαλιὰν πολλὴν καὶ ἀνόητον προῆγεν.
Ὑπεκλαλῶ αἰτιατικῇ.
Ὑπεκώμασε παροιμία ἐπὶ τῶν ἀναιδῶς τι ποιούντων.
Ὑπεκρούσω ᾐνίξω.
Ἀριστοφάνης Πλούτῳ τὸν ἐμὸν βίον εἴρηκας τὸν τῶν πτωχῶν δ' ὑπεκρούσω.
ἢ ἀντὶ τοῦ ἐφθέγξω ἀνεκρούσω.
ἀπὸ μεταφορᾶς τῶν κιθαρῶν ἤ τινος ἄλλου ὀργάνου.
Ὑπεκτρέχω γενικῇ.
Ὑπελάβομεν προσδεχόμεθα φησί ταύτην σου τὴν ἐπικουρίαν.
Δαβίδ ὑπελάβομεν ὁ θεὸς τὸ ἔλεός σου ἐν μέσῳ τοῦ λαοῦ σου.
Ὑπελθεῖν ὑποδραμεῖν.
καὶ Ὑπελθούσης ἀντὶ τοῦ ἀπατησάσης.
οἱ δέ τῆς γυναικὸς αὐτοῖς οὕτως ὑπελθούσης οὐδένα ὑπονοήσαντες δόλον ἀπῆλθον.
Ὑπελείφθη ἀντὶ τοῦ οἴκαδε κατελείφθη ὑπελείπετο.
Ὑπελύθη ἐξητόνησεν ἐχαυνώθη.
ἐν δὲ τούτῳ τὸ ἀκμαιότατον τῆς ὁρμῆς αὐτοῖς ὑπελύθη.
Ὑπέμβρυον τὸ ὑπὸ τῇ θηλαζούσῃ νεογνόν.
Ὑπέμειναν προσεδόκησαν.
ἐμὲ ὑπέμειναν ἁμαρτωλοί.
Ὑπέμεινεν ἔκρινεν ἐλογίσατο.
ὁ δὲ Τῖτος διαφυγόντα μὲν ἐκ τῶν πολεμίων ἀνελεῖν οὐχ ὑπέμεινε διεδέξατο δὲ τῆς στρατιᾶς.
καὶ αὖθις ὁ δὲ Πρόκλος ἐκέλευσεν Ἰσίδωρον τριβωνοφορεῖν ὁ δὲ οὐχ ὑπέμεινε καὶ ταῦτα Πρόκλον ἴσα καὶ θεῷ σεβόμενος.
Ὑπένερθεν ὑποκάτωθεν.
Ὑπενήνεκται ὑπεσύρη.
Ὑπενόθευσεν ὑπέφθειρεν.
Ὑπενόμευεν ὑπόνομον εἰργάζετο ὑπώρυττεν.
τῆς δὲ γῆς ὑπαντώσης ταύτην ὑπενόμευεν.
Ὑπενοστήσαμεν ὑπεχωρήσαμεν ἐπανήλθομεν.
Ὑπεξελεύσεις τιμωρίας βασάνους ἐφευρέσεις.
Πισίδης ὁ δὲ Χοσρόης ὑπεξελεύσεις ποικίλας ὑφίστατο ἐμπόνους.
Ὑπεξέπεμψεν ὑπεξήγαγεν ἀπέπεμψεν.
Ἰάμβλιχος ὄντας ὡραίους καὶ καλοὺς τοὺς παῖδας ὁ πατὴρ ὑπεξέπεμψεν εἰς τοὺς ποιμένας φοβούμενος τύραννον ὑβριστήν.
Ὑπεξέσχεν ἀφίκετο.
ὅτι Κάμιλλος ὁ τῶν Ῥωμαίων στρατηγὸς ἐπιφθονώτατος τοῖς πολίταις γενόμενος ἐγράφη ὑπὸ τῶν δημάρχων ὡς μηδὲν ἐκ τῆς λείας τῶν πολεμίων τὸ δημόσιον ὠφελήσας καὶ ἑκουσίως πρὸ τῆς δίκης ὑπεξέσχεν.
οὕτω Δίων.
καὶ Ἡρόδοτος ὁ δὲ δεῖμα ἔλαβε Σπαρτιητέων καὶ ὑπεξέσχεν ἐς Θεσσαλίην.
ἐντεῦθεν ἀφικόμενος ἐς τὴν Ἀρκαδίαν νεώτερα ἔπρησσε πρήγματα.
ὑπεξέσχεν οὖν ἀντὶ τοῦ ἔφυγεν ἀπέδρασεν.
Ὑπεξῃρείσθωσαν ἐκβεβλήσθωσαν χωρισθήτωσαν.
Ὑπεξίσταμαι καὶ Ὑπεξιστάμενος γενικῇ.
Ὑπεξιοῦσα νεᾶνις γὰρ ἄρτι τῶν παρθενικῶν θαλάμων ὑπεξιοῦσα.
Ὑπέπισα ἐπότισα.
Ὑπέπριε τοὺς ὀδόντας.
Ὑπέρ πλέον.
καὶ ὁ Ἀπόστολος ὑπὲρ ἐγώ ἀντὶ τοῦ πλέον ἐγώ.
Ὑπέρα τὸ τοῦ κέρατος τοῦ ἱστοῦ σχοινίον ᾧ ἀνίεταί τε καὶ διατείνεται.
γέγονε δὲ ἀπὸ τούτου παροιμία ἐπὶ τῶν ἃ δεῖ ἔχειν ἀφιέντων ἃ δὲ μὴ δεῖ κρατούντων.
ἀφέντες τὴν ὑπέραν τὸν πόδα διώκουσιν.
ἐπὶ τῶν τὰ ἀναγκαῖα μὲν παραλιμπανόντων τὰ περιττὰ δὲ προτιμωμένων.
Ὑπεράγασθαι ὑπερθαυμάζειν.
Ὑπεράγοντα ὑπερέχοντα.
τὸν δὲ ἡλικίᾳ ὑψηλὸν ὄντα καὶ ὑπεράγοντα τὸν ἐπίσκοπον τὴν βλάβην τῇ κεφαλῇ δέξασθαι.
Ὑπέρακμος ὑπεκδραμὼν τὴν ὥραν.
Ὑπερακοντίζεις σύ γ' ἤδη Νικίαν τὸν στρατηγοῦντα μηχαναῖς καὶ τοῖς στρατηγήμασι.
Σύμμαχος πρὸς τὴν Μήλου πολιορκίαν.
Φρύνιχος Μονοτρόπῳ ἀλλ' ὑπερβέβληκε πολὺ τὸν Νικίαν στρατηγίας πλήθει καὶ εὑρήμασιν.
ἢ ὅτι φρονιμώτατα Μηλίους λιμῷ ἀνεῖλεν.
Ὑπερακοντίζω αἰτιατικῇ.
Ὑπεραλγῆ χόλον ἄγαν ὀδυνηρόν λυπηρόν.
καὶ αὖθις ὑπεραλγὴς ὢν διὰ τὴν βαρύτητα τῆς ἐπενεχθείσης ὀφθαλμίας αὐτῷ.
καὶ αὖθις ὁ δὲ ἵππος ὑπεραλγὴς ὢν ἐκ τῆς πληγῆς ῥύδην ἐφέρετο.
Ὑπεραλγῶ γενικῇ.
Ὑπεραλεῖται ὑπερπηδήσει.
Ὑπεράλλομαι αἰτιατικῇ.
Ὑπεραναβαίνω αἰτιατικῇ.
Ὑπερανάστης μετανάστης μεταβάτης.
Ὑπεραναιδεσθήσομαι τῇ ἀναιδείᾳ νικηθήσομαι.
οἷον ἀναιδέστερός μου φανήσεται.
Ὑπεράνω καὶ Ὑπεράνωθεν.
Ὑπέραντλον πλήρη.
οἱ δὲ ὑπέραντλον ποιησάμενοι τὸν πλοῦν ἀσφαλῶς παρεκομίσθησαν εἰς τὴν νῆσον.
Ὑπεραποθνήσκω γενικῇ.
Ὑπεραπολογοῦμαι γενικῇ.
Ὑπεράριθμοι οὗτος ὁ ἀριθμὸς τῶν σχολαρίων καλουμένων τρισχιλίων πεντακοσίων ὄντων ἑτέρους δισχιλίους ἐντέθεικεν Ἰουστινιανός οὓς οὕτως ἐκάλεσεν.
Ὑπερασπίζω γενικῇ.
Ὑπερασπιστής φύλαξ.
Ὑπεραυγάζω γενικῇ.
Ὑπερβάθμιον πόδα ῥιπτῶν ἀντὶ τοῦ ἀτάκτως ἀπρεπῶς διαπραττόμενος.
οὐδὲ ὑπερβάθμιον πόδα ῥιπτῶν κατὰ τὸ λόγιον εἰς τὴν θεοσέβειαν ἀλλὰ μέτρα ὁρίζων ἑαυτῷ τῆς ἡλικίας ἄξια γνησίῳ καὶ καθαρῷ συνειδότι μεταχειρίζων τὰ περὶ τοὺς θεούς.
καὶ Ὑπερβάλλω αἰτιατικῇ.
Ὑπερβάλοι ὑπεκδράμοι.
Ὑπερβασίας ὅρκων παραβάσεις ἐπιορκίας.
Ὑπερβαίνω αἰτιατικῇ.
Ὑπερβερεταῖος κατὰ Μακεδόνας ὄνομα μηνός.
ὁ Ὀκτώβριος.
καὶ παροιμία Ὑπερβερεταῖος ἐπὶ τῶν ὑπερχρονίων εἴρηται παρὰ γὰρ Μακεδόσιν ὁ τελευταῖος μὴν τοῦ ἐνιαυτοῦ Ὑπερβερεταῖος ἀνεγράφη.
Ὑπερβίη ἡ ἀδικία.
Ὑπέρβιον ὑπερβίως οἷον ἄγαν βιαίως ἢ ὑπερβαλλόντως τῇ βίᾳ ὑπερήφανον.
Ὑπερβλύζω γενικῇ.
Ὑπερβολή ἡ ἀνόρθωσις.
πολλοῦ ὠθισμοῦ γενομένου ἐν τῇ τῶν κλιμάκων ὑπερβολῇ.
καὶ αὖθις ἐν ταῖς τῶν ὀρῶν ὑπερβολαῖς ἐκρύπτετο.
Ὑπέρβολον λίθον.
ὅτε γὰρ κατεπόντουν τινάς βάρος ἀπὸ τῶν τραχήλων ἀπεκρέμαζον.
Ἀριστοφάνης ἄρας μετέωρον εἰς τὸ βάραθρον ἐμβαλῶ ἐκ τοῦ λάρυγγος ἐκκρεμάσας Ὑπέρβολον.
ἔστι δὲ καὶ ὄνομα κύριον.
ἦν δὲ φιλόδικος.
Ἀριστοφάνης οὐ ξυντυχών ς' Ὑπέρβολος δικῶν ἀναπλήσει.
καὶ ζήτει ἐν τῷ ἀναπείσηται περὶ τοῦ Ὑπερβόλου.
Ὑπερβοῶ αἰτιατικῇ.
Ὑπερβορέων ἀντὶ τοῦ πόρρω.
νοῦσον τὴν στυγερὴν αὐθημερὸν ἐκ βασιλῆος ἐσθλοτάτου πέμψαις ἄχρις Ὑπερβορέων.
ἀντὶ τοῦ πόρρωθεν αὐτοῦ.
Ὑπερβόρειοι ἔθνος ἀρκτικώτερον καὶ ἐνδότερον τῶν Σκυθῶν.
Ὑπέρβορος δημαγωγὸς ἦν ὃν Θουκυδίδης ἐν τῇ ηʹ ἐξωστρακίσθαι φησίν.
Ὑπερβριθές μέγα καὶ βαρύ.
ὑπερβριθὲς ἄχθος ἤνυσαν.
Ὑπεργαμία ἡ ὀψιγαμία.
Ὑπέργηρως Ἀττικῶς.
Ὑπερδέα δῆμον ὑπερβαλλόντως ἐνδεᾶ οἷον πάνυ ἐλάσσονα κατὰ δύναμιν τὸν ἄγαν ἐνδεᾶ.
Ὑπερδέξιον χωρίον εἶχον δ' ὑπερδέξιον οἷον χαλεπώτατον.
Ξενοφῶν φησιν Ὑπερδοξάζω αἰτιατικῇ.
ἵνα μὴ ὑπεραίρωμαι.
ὁ Ἀπόστολος.
Ὑπεραίρω γενικῇ.
κέδρων ὑπεραίρεσθαι καὶ ταῦτα τῶν τοῦ θεοῦ.
αἰτιατικῇ δέ ὥρα σοι τῆς Ἰησοῦ μεγαλειότητος ὑπεραίρειν τὸν ἀντικείμενον.
Ὑπεραίσιον τὸ ὑπὲρ τὴν μοῖραν.
Ὑπερέβη αἰτιατικῇ.
Ὑπερεδυνάμωσαν κατεδυνάστευσαν.
Ὑπερέθεντο ἐβουλεύσαντο.
τοῦτον καταβαλεῖν ὑπερέθεντο καὶ πρὸς μάχην εἶδον.
Ὑπερεκπίπτω αἰτιατικῇ.
Ὑπερεκτείνομαι γενικῇ.
Ὑπερεμφορεῖσθαι ὄψων.
Ὑπὲρ ἐπιξήνου θελήσω τὴν κεφαλὴν ἔχων λέγειν ἐὰν μὴ λέγω φησί δίκαια τῆς κεφαλῆς ἀφαιρεθείην.
ἐπίξηνον δὲ μαγειρικὸς κορμός ἐφ' ᾧ τὰ κρέα συγκόπτουσιν.
Ὑπερεπυππάζοντό με ὑπερεπλήσσοντό με.
κατεπλήσσοντό με καὶ τὴν φιλοτιμίαν ὑπερεθαύμαζον τὴν ἐμήν.
διασύρει δὲ αὐτοὺς ὡς μικροθαυμάστους καὶ ταχέως ἀπατωμένους ὀλίγῳ λήμματι.
πύππαξ ἐπεφώνουν ὃ ἡμεῖς ποππύζειν λέγομεν.
Ὑπερεπυρρίασεν Ἀριστοφάνης ὁδὶ δὲ δείσας ὑπερεπυρρίασεν.
ἀντὶ τοῦ πυρρὸς ἐγένετο.
Ὑπερέσχεθε γαίης Ὅμηρος περὶ ἡλίου φησὶν ἐξ ἡρωϊκοῦ προσώπου ὑπὲρ γῆν τὰς ἀνατολὰς εἶναι ὁ δὲ αὐτὸς ἐκ τοῦ ἰδίου προσώπου ἐξ ὠκεανοῦ.
Ὑπερευδοκούμενοι ὑπεραρεσκόμενοι.
οἱ δὲ Ῥωμαῖοι ὑπερευδοκούμενοι κατὰ πάντα τρόπον τῇ τοῦ Σκιπίωνος ὁμολογίᾳ καὶ τῷ χειρισμῷ τῶν πραγμάτων.
Ὑπερευφραίνομαι αἰτιατικῇ.
Ὑπερεύχομαι γενικῇ.
ὑπερεύχομαί σου τῆς ἀποδημίας.
Ὑπερέχει γενικῇ.
ὑπερμαχεῖ ὑπερασπίζει.
καὶ Ὑπερέχειν τοῦ πράγματος ἀντὶ τοῦ περιγίνεσθαι.
μὴ δύνασθαι ὑπερέχειν τῆς ἀντλίας.
Ὑπερέχιος Ἀλεξανδρεύς γραμματικός ἐπὶ τῶν χρόνων Μαρκιανοῦ τοῦ βασιλέως.
ἔγραψε τέχνην γραμματικήν Περὶ ὀνομάτων Περὶ ῥήματος καὶ ὀρθογραφίας.
Ὑπερέχων αἰτιατικῇ.
καί τις ἦν περὶ τοὺς πλείστους καλλωπισμός ὑπερέχων τὴν τοῦ βίου χορηγίαν.
γενικῇ δέ πολλῶν βασιλέων ὑπερέσχεν.
Ὑπερεία ὄνομα κρήνης.
Ὑπερείδουσα ὑποστηρίζουσα.
καὶ Ὑπερείσουσιν ἐκ τοῦ ἐρείδω τὸ ἀκουμβίζω.
Ὑπερηγάπησεν ὁ δὲ πατὴρ τοῦτον ὑπερηγάπησε τοῦ φρονήματος καὶ τῆς ὀξυτάτης διανοίας ὑπερεπαινέσας.
Ὑπερηγάσθην ὑπερεθαύμασα.
Ὑπερηγορῶν ὑπὲρ αὐτοῦ λαλῶν.
ὁ δὲ Ἰσίδωρος ὑπερηγορῶν τοῦ Σωκράτους βαθύτερον ἢ κατ' ἀκροατὰς διελέγετο.
Ὑπερημερίας ὑπερβαλλούσης ἐκπροθεσμίας.
ὅταν μετὰ μίαν ἡμέραν τῆς μνείας ἔλθῃ.
Ὑπερήμερος ὑπερπρόθεσμος ἢ ἐκπρόθεσμος.
τοῖς δὲ δὴ ἐπὶ τῆς Ἰταλίας στρατιώταις ἐκλύσαι τὰ πρόσθεν ὀφλήματα πάντα ἐφ' οἷσπερ αὐτοῖς ὑπερήμερος χρόνου πολλοῦ βασιλεὺς ἐγεγόνει οὐ κομιζομένοις ἐκ τοῦ δημοσίου τὰς συντάξεις.
Ὑπερήμεροι οἱ ἐν ταῖς καταδίκαις πρὸς ἔκτισιν ἡμέρας λαβόντες καὶ μὴ διαλυσάμενοι.
οἱ δίκην ὀφείλοντες ὁποιανοῦν καὶ τὰ ἐπιτίμια τοῖς ἑλοῦσι μὴ ἀποδιδόντες ἐν ταῖς τακταῖς προθεσμίαις ὑπερήμεροι ἐκαλοῦντο τὸ δὲ πρᾶγμα ὑπερημερία.
Ὑπερήμερος καὶ Ὑπερημερία ὅταν μετὰ τὴν κυρίαν ἑορτὴν τυχὸν ἤ τινος ἄλλου ἢ συλλόγου ἢ δεδειγμένου πράγματος ἀπαντήσῃ τις τότε ὑπερήμερος καὶ ἐξ ὑπερημερίας ἐληλυθέναι λέγεται καὶ κατόπιν τῆς ἑορτῆς εἰ τύχοι πλεῖστον τῆς ἑορτῆς ἀπολειφθείς.
Ὑπερηνορεόντων ὑπερεχόντων τῇ δυνάμει.
Ὑπερήνωρ ὑπερήνορος.
Ὑπερῆραν ὑπερέβησαν.
Πολύβιος κάμψαντες δὲ τὸν Πάχυνον ὑπερῆραν εἰς Ἔκνομον.
Ὑπερηφανημένος ἀντὶ τοῦ καταπεφρονημένος παρά τινος.
Ὑπερήφανον πολύ.
πάντων τῶν τοίχων κεκονιαμένων ἐς ὕψος ὑπερήφανον.
πάσῃ κακίᾳ ἀντίκειται ἀρετή τῇ λαγνείᾳ ἡ σωφροσύνη τῇ λαιμαργίᾳ ἡ ἐγκράτεια τῇ πλεονεξίᾳ ἡ δικαιοσύνη τῇ ὀργῇ ἡ πραότης τῇ λύπῃ ἡ χαρά τῇ λήθῃ ἡ μνήμη τῇ ἀκηδίᾳ ἡ ὑπομονή τῇ ἀφροσύνῃ ἡ φρόνησις τῇ δειλίᾳ ἡ ἀνδρία τῇ κενοδοξίᾳ ἡ ταπεινοφροσύνη καὶ ταῖς λοιπαῖς.
τῷ δὲ τύφῳ μόνῳ οὐκ ἀντίκειται ἀρετή διὰ τὴν ὑπερβάλλουσαν κακίαν ἑαυτὸν δὲ ἀντέταξεν ὁ θεός κύριος γὰρ ὑπερηφάνοις ἀντιτάσσεται ταπεινοῖς δὲ δίδωσι χάριν.
καὶ ὁ Προφήτης ἔπαρον τὰς χεῖράς σου ἐπὶ τὰς ὑπερηφανίας αὐτῶν.
καὶ αὖθις ἀπόδος ἀνταπόδοσιν τοῖς ὑπερηφάνοις.
παρὰ δὲ τῷ Ἀποστόλῳ τοὺς κατὰ τῶν οὐκ ἐχόντων ἐφ' οἷς ἔχουσι φυσωμένους ὑπερηφάνους νοητέον.
καὶ Αἰλιανός οἱ δὲ ἔκειντο θέαμα ἔνδοξόν τε καὶ ὑπερήφανον.
ἀντὶ τοῦ περίβλεπτον.
Ὑπερήφανος καὶ ὁ λαμπρός.
Αἰλιανός καὶ στρωμναῖς ὕφει τινὶ ὑπερηφάνῳ κεκοσμημέναις.
Ὑπερηφανῶ αἰτιατικῇ.
Ὑπεριάς οἶνος ἀπὸ Ὑπέρου.
Ὑπεριδεῖν τὸ καταφρονῆσαι γενικῇ.
καὶ συνεπείσθησάν τινες τῇ νίκῃ τοῦ σώματος ὑπεριδεῖν.
καὶ Ὑπεριδόντα γενικῇ.
ὑπεριδόντα μάλα γενναίως τῶν ὀνειδισμῶν.
Ὑπερίδης υἱὸς Γλαυκίππου τοῦ ῥήτορος οἱ δὲ Πυθοκλέους Ἀθηναῖος ῥήτωρ τῶν πρώτων κεκριμένων δέκα εἷς μαθητεύσας ἅμα Λυκούργῳ καὶ Πλάτωνι τῷ φιλοσόφῳ καὶ Ἰσοκράτει τῷ ῥήτορι.
καὶ ἀπέβη μὲν δεξιὸς ῥήτωρ γυναικῶν δὲ ἡττήθη ἀνῃρέθη δὲ καὶ αὐτὸς ὑπὸ Ἀντιπάτρου τοῦ βασιλέως ἐξαγαγόντος αὐτὸν τοῦ ἐν Ἑρμιόνῃ ναοῦ τῆς Δήμητρος δι' Ἀρχίου τοῦ ἐπικληθέντος Φυγαδοθήρα καὶ ἀποτμηθεὶς τὴν γλῶτταν ἀπέθανεν.
ὁ δὲ υἱὸς αὐτοῦ Γλαύκιππος τὰ ὀστᾶ λαβὼν εἰς τὸ πατρῷον ἔθαψε μνῆμα.
εἰσὶ δὲ οἱ πάντες λόγοι αὐτοῦ νϚʹ.
Ὑπερίδης δημαγωγὸς ἄριστος ὃς καὶ φίλος ὢν Δημοσθένει ἐγράψατο αὐτὸν ἐπὶ τοῖς Ἁρπαλείοις χρήμασιν.
ἔσχε δὲ καὶ παῖδα Γλαύκιππον.
Ὑπερίονα τὸν ἥλιον ὑπὲρ ἡμᾶς ἀνατέλλοντα.
καὶ Ὑπεριονίδης ὁ αὐτός.
Ὑπέρινον τὸ λεπτόν.
Ὑπερίπταμαι αἰτιατικῇ.
Ὑπερισθμίσας τὸν ἰσθμὸν περάσας.
ταχὺ δὲ τοὺς κέλητας καὶ τὰς ἡμιολίας ὑπερισθμίσας ἀνήχθη σπεύδων καταλαβεῖν τὴν τῶν Ἀχαιῶν σύνοδον.
Ὑπερίσταται προΐσταται.
Ἠλέκτρα φησίν ἀλλ' ἐμὲ μὲν ὁ πολὺς ἀπολέλοιπεν ἤδη βίοτος ἀνέλπιστος οὐδ' ἔτ' ἀρκῶ.
ἥτις ἄνευ τοκέων κατατήκομαι ἧς φίλος οὔτις ἀνὴρ ὑπερίσταται.
ἀλλ' ἅπερ εἴ τις ἔποικος ἀναξία οἰκονομῶ δόμους πατρός.
οἷον τὸ πλεῖστον τοῦ βίου ἐβίωσα ἐν κακοῖς.
καὶ ὁ πλείων με φησί βίος ἀπολέλοιπε μηδέποτε ἐν ἀγαθῇ ἐλπίδι γενομένην ἐπεὶ μέχρι νῦν οὐδὲν ὑπὲρ ἐκδικίας τοῦ Ἀγαμέμνονος πέπρακται.
ἧς φίλος οὐδεὶς προΐσταται ἀλλὰ πάντες εἰσὶν ἐν ἀτυχήμασιν εὐλαβούμενοι ἢ ἐκεῖνο ἀνδρὸς κακῶς πράσσοντος ἐκποδὼν φίλοι.
Ὑπερίσταμαι γενικῇ.
Ὑπέρισχε ὑπερμάχει προΐστασο.
σὺ δ' εὐθήρου τοῦδ' ὑπέρισχε βίου.
Ὑπερθαυμάζω αἰτιατικῇ.
Ὕπερθεν ἐπάνω.
ἐν Ἐπιγράμμασι οἴκου καὶ κτεάνων χεῖρας ὕπερθεν ἔχειν.
Ὑπὲρ θέναρος παρ' Ὁμήρῳ ὡς τὸ πέλαγος ἐσχημάτισται οὐδετέρως.
Ὑπερθέντι ἐξειπόντι ἀνακοινωσαμένῳ.
Ἡρόδοτος ὁ δὲ Ἀρταφέρνης ὥς οἱ πέμψαντι ἐς Σοῦσα καὶ ὑπερθέντι τὰ ἐκ τοῦ Ἀρισταγόρου λεγόμενα συνέπαινος καὶ αὐτὸς Δαρεῖος ἐγένετο παρεσκευάσαντο οʹ τριήρεας.
Ὑπὲρ θεόν ὑπὲρ θεῶν βούλησιν.
Ὑπερθέοντες ὑπερτρέχοντες.
καὶ Ὑπερθέω αἰτιατικῇ.
Ὑπερθήσει οἰκοδομήσει.
Ὑπερθιγῶν ἀλαζόνων.
καὶ τοῖς φρονήμασιν ὑπερθιγῶν ὡς ἂν ἤδη κεκρατηκότων.
Ὑπερθορῶν ὑπερπηδῶν.
τῆς Δήμητρος οὐ δυνάμενος ὑπερθορεῖν τὰς θύρας θορόντα δὲ ἰέναι ἐπὶ τὸ μέγαρον.
Ὑπερκαθέζομαι γενικῇ.
Ὑπὲρ κάρα φοιτῶντα ὑπὲρ κεφαλῆς ἐρχόμενον.
Ὑπερκαταβαίνω αἰτιατικῇ.
Ὑπέρκειμαι γενικῇ.
Ὑπερκέρωσις ὑπερκέρωσίς ἐστιν ὅταν ἐκ τοῦ ἑτέρου μέρους μόνον ὑπερέχωμεν τῶν πολεμίων.
ἀλλὰ γὰρ οὔτε ἐκδρομὰς τοῖς ἵπποις καὶ ὑπερκερώσεις ποιεῖσθαι ἐδύναντο ὡς δὴ ἀπειλημμένοι τῷ στρατεύματι.
Ὑπερκολακεύω αἰτιατικῇ.
Ὑπερκύπτω αἰτιατικῇ.
ἰστέον δέ ὅτι τὸ ὑπερκύπτω ἡ μὲν ἔσω γραφὴ ἔχει αἰτιατικὴν καὶ ὁ Πλούταρχος ἡ δὲ Χαρίκλεια γενικήν ὑπερκύψαντες τοῦ ὄρους.
Ὑπερλαλῶ γενικῇ.
Ὑπερμαζᾷ ὑπερτρυφᾷ πλουτεῖ στρηνιᾷ.
οἱ δὲ Γαλάται καταπλαγέντες ὡς ὑπερμαζώντων αὐτόχρημα τῶν Ῥωμαίων καὶ διὰ τὴν τρυφὴν ῥιπτούντων τοὺς ἄρτους ἐσπείσαντο.
καὶ αὖθις ὁ δὲ ὑπερμαζῶν καὶ ζῶν καὶ χρυσίῳ βάλλων καὶ τὰς κορώνας ὁ πρότερον δοῦλος τυγχάνων.
Ὑπὲρ μᾶλλον ἐκ περισσοῦ.
ἦν μὲν ἀπορία καὶ δέος ὑπὲρ μᾶλλον περὶ τοὺς ἀνθρώπους οὐ δυναμένους ἐπινοῆσαι τί ποτέ ἐστι τὸ λειπόμενον.
Ὑπερμαργότερος ὁ ὑπερμαινόμενος.
Ὑπερμενέα ἰσχυρότερα λίαν.
Ὑπερνήχεται ὑπερβαίνει.
Ὕπερον ἡ τριβαία.
Ὑπὲρ ὄνου σκιᾶς λέγουσιν ὅτι Δημοσθένης ὁ ῥήτωρ ἀπολογούμενος ὑπέρ τινος κινδυνεύοντος οὐκ ἀνεχομένων τῶν δικαστῶν εἶπεν ἀκούσατε ὦ ἄνδρες διηγήματος τερπνοῦ νεανίσκος ποτὲ Ἀθήνηθεν εἰς Δελφοὺς ὄνον ἐμισθώσατο μεσημβρίας δὲ καταλαβούσης καταλύσας τὸν γόμον ὑπέδυ τὴν σκιὰν τοῦ ὄνου.
ἐκβαλλόμενος δὲ ὑπὸ τοῦ ὀνηλάτου μὴ καὶ τὴν σκιὰν μεμισθῶσθαι λέγοντος εἰσῆλθον εἰς δικαστήριον ἀμφότεροι.
εἰπὼν δὲ ταῦτα ὁ Δημοσθένης κατέβαινεν ἐκ τοῦ βήματος.
ἀξιούντων δὲ τῶν δικαστῶν τὸ τέλος τῆς δίκης μαθεῖν εἶπεν ἀναβὰς πάλιν ἐπὶ τοῦ βήματος ὑπὲρ μὲν ὄνου σκιᾶς ἀκούειν ὦ ἄνδρες ἐπιθυμεῖτε ἀνθρώπου δὲ κινδυνεύοντος ὑπὲρ ψυχῆς οὐδὲ φωνῆς ἀνέχεσθε.
τούτῳ καθαψάμενος τῶν κριτῶν τὸν κατηγορούμενον περιέσωσε.
τάττεται τοίνυν ἡ παροιμία ἐπὶ τῶν ὑπὲρ μηδενὸς χρησίμου φιλοτιμουμένων.
Ὑπέρροον τὸ ἀπὸ ὕψους ῥέον.
Ὑπερῷον δὲ τὸ ἀνώγεον.
Ὑπεροπλίῃσι ταῖς ὑπερηφανίαις.
καὶ Ὑπεροπλία ἡ ὑπερηφανία.
Ὑπεροπλίσαι ὑπερνικῆσαι.
Ὑπέροπλον ὑπερήφανον.
Ὑπέροπτα εἰ δέ τις ὑπέροπτα χερσὶν ἢ λόγῳ πορεύεται δίκης ἀφόβητος οὐδὲ δαιμόνων ἕδη σέβων κακή νιν ἕλοιτο μοῖρα δυσπότμου χάριν χλιδῆς.
τουτέστιν ἕνεκα τῆς ἀνοσίου τρυφῆς καὶ ὑπερηφανίας ὁ τοιοῦτος ἐν κακῇ εἴη μοίρᾳ ὃς μὴ ἀφέξεται τῶν ἀσέπτων ἢ ἕξεται τῶν ἀθίκτων τουτέστιν ὧν οὐ χρὴ ἔχεσθαι.
Ὑπερορία ἡ ἐξορία.
Ὑπερόπτης ὁ παρορῶν.
ὁ δὲ ὑπερόπτης ὢν τοῦ δικαίου καὶ ὑβριστής.
Ὑπέροπτον μεγάλην.
Ὑπερορᾶν ὑπερβλέπειν.
Ὑπερορίζω αἰτιατικῇ.
Ὑπερορῶ δὲ γενικῇ.
Ὑπερόριον τὸ σῶμα τοῦ Ὑπερίδου ἔρριψαν Ἀθηναῖοι ὑπερόριον.
τουτέστι μακρὰν ἀπὸ τῆς πόλεως.
καὶ αὖθις καὶ ἀναπείθει τοὺς Ἀθηναίους ὑπερόριον τὸ σῶμα τοῦ ῥήτορος Ὑπερίδου ῥῖψαι.
ἀντὶ τοῦ ἔξω τῶν ὅρων.
Ὑπερόριον τὸ παρηλλαγμένον καὶ πάντῃ ἀλλότριον καὶ ὑπέρογκον.
τὸ τῶν ἀέρων ἄηθες καὶ ὑπερόριον λυπήσειν ἔμελλε τὴν στρατιάν.
καὶ αὖθις προσήκειν φήσας νέῳ ἀνδρὶ ἀποδημεῖν τε καὶ ὑπερόρια αἴρεσθαι.
ἡ δὲ Ῥώμη ἀπείρατος ἦν ὑπερορίων ἐκστρατειῶν.
Ὑπέρου περιτροπή ἐπὶ τῶν τὰ αὐτὰ ποιούντων καὶ μηδὲν περαινόντων.
καὶ αὗται δ' αἱ παροιμίαι τοῦτο δηλοῦσιν ὁ Διὸς Κόρινθος.
καί αὖθις αὖ Πυθώδε ὁδός.
καί ὁ τὴν δοκὸν φέρων.
καί οὐ τυφλός ἀλλ' ἐξώρυκται.
Πλάτων Ἀδώνιδι εἶτ' οὐχ ὑπέρου μοι περιτροπὴ γενήσεται.
Ὑπέρου περίτροφον παροιμία ἐπὶ τῶν τὰ αὐτὰ ποιούντων καὶ μηδὲ περαινουμένων.
καὶ παροιμία γυμνότερος ὑπέρου καὶ λεβηρίδος.
Ὑπέροφρυς ὑπερήφανος.
Ὑπεροψίαν καταφρόνησιν.
εἰδὼς τῶν Ἰουδαίων τὸ πρὸς ἀλλήλους πιστὸν καὶ τὴν πρὸς τὰς κολάσεις ὑπεροψίαν.
Ὑπερωδυνία οἱ δὲ συνέπασχον τῇ τῶν ἀκληρούντων ὑπερωδυνίᾳ.
τουτέστι τῇ συμφορᾷ τῇ λύπῃ.
Ὑπερώη καὶ Ὑπερώα ὁ οὐρανίσκος.
Ὅμηρος χείλεα μέν τ' ἐδίην' ὑπερώην δ' οὐκ ἐδίηνε.
καὶ Σιμόκατος εἰς μὲν γὰρ τὴν ὑπερώαν χελύνην Μηδικὴν ὀϊστὸς ἐς βάθος ἐσδὺς ἀνὰ τὸ κρανίον ἐρρίζωτο.
Ὑπερώησαν ὑπεχώρησαν.
Ὑπερῷον τὸ ἀνώγεον.
Ὑπερώσιον τὸ ὑπὲρ τὴν μοῖραν.
Ὑπερπαίειν γενικῇ.
ὑπερβαίνειν πλεονάζειν.
διὸ τὸ γεγονὸς οὐδὲ καθ' ὑπερβολὴν εἰκάσαι δυνατὸν οὐδενὶ τῶν ὄντων ἐστίν οὕτως ὑπερπεπαίκει πάσας τῇ δεινότητι τὰς προειρημένας πράξεις.
Ὑπερπετεῖς ὑπὲρ λίαν σῳζομένους.
Κλέαρχος ὁ Λακεδαιμόνιος τοῖς στρατιώταις παρήγγειλε τὸ μὲν πρῶτον ἡσυχῇ προάγειν εἰ δὲ ἐντὸς βέλους γένοιντο θέειν τὸ μέν ἵνα ἀκέραιοι τοῖς σώμασιν ἀγωνίζοιντο τὸ δέ ἵνα ὑπερπετεῖς ὦσιν.
Ὑπερπετῶ αἰτιατικῇ ὑπερπέτονται τὸν χῶρον τὸν προβεβηκότα.
Ὑπερπηδῶ αἰτιατικῇ.
Ὑπερπίπτω γενικῇ.
Ὑπερπλέω γενικῇ.
Ὑπερπνιγεῖς ἵπποι ὑπερπνιγεῖς γενόμενοι οἱ δὲ ὑπέρπονοι ἐκ τῆς ἄγαν ἱππηλασίας.
Ὑπερπταίη ὑπερπετασθῇ.
Ὑπερσπουδάζω γενικῇ.
Ὑπερσχῶ γενικῇ.
Ὑπὲρ τὰ ἐσκαμμένα ὑπὲρ τὰ μέτρα.
ἀπὸ δὲ τῶν πεντάθλων ἡ μεταφορά.
λέγεται δὲ ἀπὸ Φαΰλλου τοῦ πεντάθλου τοῦ Κροτωνιάτου εἰρῆσθαι ὃς πεντήκοντα ποδῶν ὄντων πρότερον τῶν σκαμμάτων πρότερος αὐτὸς ὑπερέβαλε τοῖς πηδήμασι ταῦτα ὡς τὸ ἐπίγραμμα λέγει τῆς εἰκόνος αὐτοῦ πέντ' ἐπὶ πεντήκοντα πόδας πήδησε Φάϋλλος δίσκευσε δ' ἑκατόν πέντ' ἀπολειπομένων.
καὶ Πλάτων ἐν ᾧ ἡ ἐπιγραφὴ Κρατύλος περὶ ὀνομάτων ὀρθότητος.
καὶ παροιμία Ὑπὲρ τὰ ἐσκαμμένα πηδῶν Φάϋλλος ἐγένετο πένταθλος ὁ Πόντιος ὃς ἐδόκει μέγιστα δισκεῦσαι καὶ ἅλλεσθαι.
ἐπεὶ οὖν ὑπὲρ τοὺς ἐσκαμμένους νʹ πόδας εἰς τὸ στερεὸν ἥλατο τὸ συμβὰν εἰς παροιμίαν ἐξέβη.
Ὑπὲρ τὰ ἐσκαμμένα πηδᾶν ἐπὶ τῶν καθ' ὑπερβολήν τι πραττόντων.
διότι ὁ Φάϋλλος ὑπὲρ τοὺς πεντήκοντα πόδας πηδήσας ἐπηρώθη τὸ σκέλος.
Ὑπὲρ τὰ Καλλικράτους φησὶ Κλέαρχος ὅτι Καλλικράτης τις ἐγένετο ἐν Καρυστῷ πλουσιώτατος.
εἴ ποτε οὖν ἐθαύμαζόν τινα οἱ Καρύστιοι ἐπὶ πλούτῳ ὑπερβολικῶς ἔλεγον ὑπὲρ τὰ Καλλικράτους.
Ἀριστοτέλης δέ φησιν ἐν τῇ Ἀθηναίων πολιτείᾳ Καλλικράτην τινὰ πρῶτον τοὺς δικαστικοὺς μύθους εἰς ὑπερβολὴν αὐξῆσαι.
ὅθεν καὶ τὴν παροιμίαν εἰρῆσθαι.
Ὑπερτέλλον ὑπερανατέλλον.
Ὑπερτενές ὑψηλόν ὑπερανέχον.
Ὑπέρτερον κρεῖττον.
Ὑπερτερῶ γενικῇ.
Ὑπερτεροῦν δεσπόζον.
Ὑπερτηρία τὸ τῆς ἁμάξης πῆγμα.
Ὑπερτίθεται ἀναβάλλεται.
Ὑπὲρ τὸν κατάλογον παροιμία ἐπὶ τῶν γεγηρακότων.
Ὑπέρτονον βοήσομαι τὴν ὑπέρτονον βοήν.
τούτεστι τὴν μεγάλην καὶ ὑπερέχουσαν.
Ὑπὲρ τοῦ μηθενός ἀντὶ τοῦ ῥᾳδίως καὶ εὐχερῶς.
Δαβίδ ὑπὲρ τοῦ μηθενὸς ὤσεις αὐτούς.
Ὑπὲρ τούτων δέ εἰμι κρείττων ἐγὼ καὶ ὑπὲρ σέ.
Ὑπὲρ τῶν ὅλων ἀναρριπτεῖν.
Ὑπὲρ τῶν ὅλων ἀγωνιούμενος.
καὶ στρατιὰν ἐξάγει ὑπὲρ τῶν ὅλων φέρουσαν τὸν κίνδυνον.
Ὑπεροιαζομένου ὑπερηφανευομένου.
Ὑπεροίσων ὑπερβαλών ὑπερενεγκών.
ὁ δὲ τὸ φρόνημα μέγα ὡς καὶ τὸν Ἀλέξανδρον ὑπεροίσων ἐκέκτητο.
Ὑπερφαλαγγίωσις ὑπερφαλαγγίωσίς ἐστιν ὅταν ἐξ ἑκατέρων τῶν μερῶν τῆς φάλαγγος ὑπερέχωμεν τῶν πολεμίων.
Ὑπερφαίνω γενικῇ.
Ὑπερφερές μέγα ὑπερέχον.
οὗ τὸ ὕψος ἦν γιγαντιαῖον καὶ ἡ τόλμα ὑπερφερεστέρα.
Ὑπερφέρω αἰτιατικῇ καὶ γενικῇ.
Ὑπερφίαλος ποτὲ μὲν ἐπὶ ψόγου ὑπερφίαλος καὶ ἀπηνής.
ἀντὶ τοῦ οὐκ ἔνσπονδος.
ἐν ἄλλοις δὲ ἐπὶ ἐγκωμίου ὑπερφιάλοισι μεθ' ὑμῖν δαίνυσθαι.
ἀντὶ τοῦ ἀγαθοῖς.
Ὑπερφρονεῖ ὅτι τὰ ἀνθρώπεια τὸ θεῖον ἢ ὑπερφρονεῖ ἢ ἀτιμάζει ἢ πρόνοιαν αὐτοῖς ἔφορον οὐκ ἐφίστησι.
Ὑπερφρονῶ γενικῇ.
καὶ αἰτιατικῇ δέ.
Ὑπερφρόνως ἀλαζονικῶς ὑπερηφάνως.
ὁ δὲ ἀντέγραψέν οἱ τά τε ἄλλα ὑπερφρόνως καὶ αὑτὸν μὲν βασιλέα ἐκεῖνον δὲ Καίσαρα μόνον ὀνομάζεσθαι.
Ὑπέρφρων ὑπέρφρων δὴ οὕτως ὁ Πολέμων ὁ σοφιστής ὡς πόλεσι μὲν ἀπὸ τοῦ προὔχοντος δυνάσταις δὲ ἀπὸ τοῦ μὴ ὑφειμένου θεοῖς δὲ ἀπὸ τοῦ ἴσου διαλέγεσθαι.
λέγεται δὲ καὶ τὰ αὐτῷ πεπραγμένα φημὶ δὴ Πολέμωνι τῷ ὑπέρφρονι ἐν τοῖς βίοις τῶν σοφιστῶν τρανότερον.
Ὑπερφυᾶ τέχνην ἔχων Ἀριστοφάνης τὸν ἀλλαντοπώλην διασύρων ἐξαίρει τὴν τέχνην ἵνα μᾶλλον ὀνειδίσῃ φανείσης αὐτῆς λίαν εὐτελοῦς ἀλλαντοπώλης γὰρ ὁ τὰ ἔντερα πωλῶν.
Ὑπερφυής μεγαλοφυής μείζων.
Ὑπέρχεται αἰτιατικῇ.
ἀντὶ τοῦ ὑπάγεται τὸν δῆμον καὶ ὑποτρέχει καὶ κολακεύει καὶ καταπραΰνει ὑπάγων τὴν ὀργὴν ἅπασαν τὴν πρὸς αὐτόν.
Ἀριστοφάνης Ἱππεῦσιν εἶδες οἷ ὑπέρχεται ὡσπερεὶ γέροντας ἡμᾶς ἐκκοβαλικεύεται.
ἀντὶ τοῦ λῃστεύει κόβαλοι γὰρ οἱ μετὰ ξύλου λῃσταί.
τοὺς αὐτοὺς δὲ καὶ κορυνηφορεῖς.
οἱ δὲ κόβαλον τὴν μετ' ἀπάτης παιδιάν.
ὥσπερ φησί γέροντας δικαστὰς ἐκπανουργεῖ οὕτω καὶ ἡμᾶς ἐπιχειρεῖ ἀπατᾶν κόβαλα γὰρ καλοῦσι τὰ πανουργήματα.
Ὑπέρχολος γενόμενος ἀντὶ τοῦ ὑπεραγανακτήσας.
οὕτως Ἀντιφάνης.
Ὑπεσταλκότες ἄλλοι δὲ τούτοις ὑπεσταλκότες πῦρ προσέφερον ταῖς πύλαις.
ἀντὶ τοῦ ὑποδύντες ὑπεισελθόντες.
Ὑπεστειλάμην παρῃτησάμην ἀπεκρυψάμην.
Ὑπέστημεν ὑπεσχόμεθα.
Ὑπεστόρεσται ὑπέστρωται.
καὶ Ὑπεστορῆσθαι.
Ὑπέσχεν ὑπέκλινεν ἔδωκεν.
οὐδὲ τὴν ἀκοὴν ὑπέσχε τοῖς διαβάλλουσιν οὐδὲ φόνον ἄδικον εἰργάσατο ἑκών γε εἶναι.
ἀντὶ τοῦ αὐθαιρέτως.
Ὑπεσχῆσθαι ἀντὶ τοῦ ὑποσχέσθαι.
Ὑπετέμνετο ὑπεκρύπτετο.
ἀπὸ συνθήματος ἀφιεμένων τῶν βελῶν τὸ φῶς ὑπετέμνετο.
Ὑπέτεινεν ἐπηγγέλλετο κατεσκεύαζεν.
ἕως μὲν οὖν ἤλπιζον τὴν στρατηγίαν τῆς ἕω παρὰ βασιλέως καὶ τὰς ἄλλας ἐλπίδας ἃς ὑπέτεινεν οὗτος σπουδὴν ἐδείκνυσαν.
Ὑπεύθυνον γενικῇ.
τὸ σῶμα τῶν ἀδικημάτων ὑπεύθυνόν ἐστιν ἁπάντων.
Ὑπεύθυνοι οἱ μήπω λογισμοὺς παρεσχηκότες μηδὲ εὐθύνας τῆς ἀρχῆς ἧς ἐπιστεύθησαν.
Ὑπέχει ὑφίσταται.
καὶ τὸ ἀποκρίνεσθαι ὑπέχειν παρὰ Ἀριστοτέλει.
ὑπέχειν ῥᾴδιον τὰς θέσεις.
Ἀριστοφάνης καὶ πάνθ' ὑπέχειν ὧν σύνοιδεν ἡ κύλιξ.
λόγον ὑπέχειν τῆς στρατηγίας.
Ὑπέχοντος κρατοῦντος.
Ἀριστοφάνης κἄπειτ' ἐχώρουν εἰς ἀγορὰν ἐπ' ἄλφιτα.
ἔπειθ' ὑπέχοντός μου ἄρτι τὸν θύλακον ἀνέκραγεν ὁ κῆρυξ μὴ δέχεσθαι μηδένα χαλκοῦν τολοιπόν ἀργύρῳ γὰρ χρώμεθα.
Ὑπεψηνισμένη ἀκμαία πρὸς τόκον ἢ ἐγκύμων.
ἀπὸ τοῦ ψηνός ὃ σημαίνει τὸν ἐν ταῖς ὀλύνθοις γινόμενον σκώληκα ὃν οἱ γεωργοὶ ἀφάπτουσι τῶν κλάδων τῆς συκῆς ὅπως ἂν ὁ καρπὸς αὐτῶν μὴ ἀπορρέῃ.
Ὑπεψιθυρίζετο ἠρέμα ὑπεκαλεῖτο.
καὶ Σκυθικῇ φωνῇ βάρβαρα ἄττα ῥήματα ὑπεψιθυρίζετο.
Ὑπειδόμενος ὑφορώμενος.
καὶ Ὑπείδετο προσεδόκησε.
τὸ δὲ μειράκιον οὐδὲν ὑπειδόμενον.
τίς δ' ἂν ὑπώπτευε κρέας ὑπὸ ξένων καὶ πτωχῶν ἐπὶ κοινοῦ δεδομένον.
Ὑπιδέσθαι δὲ ὑποθεωρῆσαι.
Ὑπεικάθων ὑποχωρῶν.
καὶ Ὑπεικάθοιμι.
Ὑπειλημμένον ὑπονενοημένον.
Ὑπείξομεν ὑποκύψομεν ὑποχωρήσομεν.
Ὑπείπομεν ἀντὶ τοῦ προείπομεν.
καὶ ὑπειπεῖν ὑπαγορεύειν.
Ὑπειπούσης παρ' Ἀριστοφάνει ἀντὶ τοῦ ἠρέμα φθεγξαμένης.
κατεσπούδασθαί σοι ὦ γενναῖε καὶ τὸ τῆς πρεσβείας ὑπειπὼν ὄνομα ἐν μοίρᾳ ἡμᾶς τῇ ἀτιμοτάτῃ συντάξαι.
Ὑπειρέσιον ὑπαγκώνιον τῶν ἐρετῶν ἤγουν κωπηλατῶν ὑφ' οὗ καθίζουσιν οἱ ἐρέσσοντες διὰ τὸ μὴ συντρίβεσθαι αὐτῶν τὰς πυγάς.
καὶ τὸ πληθυντικὸν τὰς ὑπειρεσίας.
Ὑπειρετικοῖς τοῖς ἐρέσσουσιν.
ἔζευξε τὰς νῆας βραχὺ διάστημα ποιῶν ὥστε ὑπειρετικοῖς ἐκπλεῖν δύνασθαι καὶ διαπλεῖν.
καὶ αὖθις ὁ δὲ ἦν ὑπηρετικὸν σκεῦος εὐφυὲς καὶ πολλὰς ἔχον ἀφορμὰς εἰς πραγμάτων οἰκονομίαν.
Ὑπείροχος ὁ ὑπηρέχων.
Ὑπῆγεν ἀντὶ τοῦ ὑπετίθετο.
Ξενοφῶν ὁ δὲ Κλέαρχος ταῦθ' ὑπῆγε βουλόμενος καὶ αὐτὸν τὸν βασιλέα πρεσβεύειν συμβουλεῦσαι μὴ παραδοῦναι τὰ ὅπλα.
Ὑπήκουσεν ἡμῖν.
Ὑπῆκτο ἡ δὲ Λιβανία τὸ θρασὺ αὐτοῦ καὶ γενναῖον ἀποκόψασα αἰχμάλωτον ὑπῆκτο.
ἀντὶ τοῦ ὑπηγάγετο.
Ὑπηνέμια τὰ ψευδῆ καὶ ἀβέβαια.
γίνεται γὰρ αὐτῷ ἐντεῦθεν τὰ ὑπηνέμια καὶ τερατώδη ἀντὶ τῆς ἀληθοῦς ἐπιστήμης οἷον εἴδωλα ἄττα καὶ σκιαί.
πράττουσι γοῦν πρὸ τῆς τῶν ἀληθῶν ἐπιστήμης τὰ ψεύδη.
Ὑπηνέμια ὑπηνέμια καλεῖται τὰ δίχα συνουσίας καὶ μίξεως.
σύνηθες δὲ λέγειν αὐτοῖς ἀνεμίδιον.
Πλάτων ἐν Θεαιτήτῳ γόνιμον ἀνεμίδιον τυγχάνει.
Ὑπηνέμια ὑπηνεμία ὡς ἡμεῖς λέγουσιν.
Ἀριστοφάνης Δαιδάλῳ ἐνίοτε πολλοὶ τῶν ἀλεκτρυόνων βίᾳ ὑπηνέμια τίκτουσιν ᾠὰ πολλάκις.
Πλάτων δὲ ὁ φιλόσοφος ἐν Θεαιτήτῳ ἀνεμιαῖα.
καὶ Μένανδρος Δακτυλίῳ ἀνεμιαῖον ἐγένετο.
τὰ δίχα σπέρματος ἄρρενος.
Ὑπηνέμιοι ὑπὸ τὸν ἄνεμον.
Ὑπήνη μύσταξ τὸ γένειον πώγων ἡ τοῦ ἄνω χείλους τρίχωσις τὸ δὲ κάτω πάππος.
Ὑπήνη παρὰ τὸ ὑποκάτω εἶναι ἢ ἰέναι.
τὸ δὲ πη διὰ τοῦ η παρὰ τὸν ἥσω μέλλοντα ἀπὸ τοῦ ἵημι.
ἢ ὡς εἰρήνη γαλήνη.
Ὑπηνήτῃ ἀκμαίῳ ἄρτι γενειῶντι.
ἔτι νέῳ.
πρῶτον ὑπηνήτῃ ὄντι.
Ὑπήντων ταῖς γυναιξίν ἀσπασμοὺς καὶ παιᾶνας καὶ πάνθ' ὅσα ἐκ μεγάλων κινδύνων εἰς ἀδόκητον σωτηρίαν καταστάντες ἄνθρωποι λέγουσι καὶ πράττουσιν.
Ὑπηρέσιον τὸ παρ' ἡμῖν ᾧ χρώμεθα εἰς ἀπόπατον.
οἱ δὲ ἀμίδα λέγουσιν.
Ὑπηρέτης δοῦλος.
καὶ Ὑπηρετῶ δοτικῇ.
Ὑπῆρξαν προκατήρξαντο.
οὗτοι γὰρ πρῶτον ὑπῆρξαν ἀδικίης.
καὶ Αἰλιανός ὁ δὲ ὑπήρξατο σωφρονεῖν.
Ὑπήτρια τὰ οὔθατα οἱ μασθοί.
Ὑπ' ἠοῖ ὑπὸ τὸν ὄρθρον.
Ὑπιγή ἡ ἀπόκλεισις.
Ὑπιωγὴ δὲ ἡ σκέψις.
Ὑπιδέσθαι ὑποθεωρῆσαι.
Ὑπίσχεται ὑπισχνεῖται.
καὶ Ὑποσχόμενος συντασσόμενος.
Ὑπισχνοῦμαι δοτικῇ.
Ὑπνηλός ῥᾴθυμος.
Ὑπνομαχῶ Ἀριστοφάνης.
ἐγὼ δ' ὑπὸ μεσοπυργίῳ τεταγμένος ὑπνομαχῶ.
ἀντὶ τοῦ ἐπαγρυπνῶ.
ἦν μὲν γὰρ καὶ ἄλλως ὁ Μάρκελλος ὑπνομαχεῖν πεφυκώς.
ἐν δορὶ μέν τοι μάζα μεμαγμένη ἐν δορὶ δ' οἶνος Ἰσμαρικός πίνω δ' ἐν δορὶ κεκλιμένος.
οὐκ οἶδα δ' εἰ μᾶλλον Ἀρχιλόχῳ προσῆκον ἦν ταῦτα εἰπεῖν.
Ὕπνος τὸν ὕπνον γίνεσθαι ἐκλυομένου τοῦ αἰσθητικοῦ τόνου περὶ τὸ ἡγεμονικόν.
ἢ στέρησις ἐγρηγόρσεως κατὰ φύσιν.
παρὰ φύσιν δέ ἐστι στέρησις ὡς ἐκκοπέντων ὀφθαλμῶν.
Ὕπνος ἐπὶ θεοῦ ἡ μακροθυμία.
Δαβίδ ἐξηγέρθητι ἵνα τί ὑπνοῖς Κύριε καί ἐξηγέρθη ὡς ὁ ὑπνῶν κύριος.
Ὕπνος δ' ἀπέστω γλυκύθυμος ὀμμάτων ἡ παροιμία ἐπὶ τῶν βουλομένων φιλοσοφεῖν.
λύσις ὀνείρου ὄναρ καθ' ὕπνους νητρεκὲς λαλεῖν τόδε.
Ὕπνῳ τῇ ἀγρυπνίᾳ.
καὶ Ὑπνῶ ῥῆμα αἰτιατικῇ.
Ὑπό ὀλίγον.
Ὑπόβαθμος ὑπόβαθρος.
Ὑποβάθραν ὑπόβασιν θεμέλιον.
χρόνῳ δὴ ὕστερον ὑποβάθρῳ λακτίσας τὴν γυναῖκα ἀπέκτεινε πεισθεὶς διαβολαῖς παλλακίδος.
Ὑποβαλλόμενοι πειθόμενοι ἢ ὑποβλήτως λέγοντες ἢ ἰδιοποιησάμενοι.
Σοφοκλῆς εἰ δ' ὑποβαλλόμενοι κλέπτουσι μύθους οἱ μεγάλοι βασιλεῖς.
τουτέστιν εἰ δὲ οὐκ ἔστιν ἀληθῆ ταῦτα ἀλλὰ πεπλασμένα ὑπὸ τοῦ βασιλέως ἢ ἄλλου τινός.
καὶ ὑποβαλούσης τῆς τάξεως κατὰ τὸ σύνηθες προσήχθη γυμνὸς ὁ ἅγιος Αὐξέντιος.
ἀντὶ τοῦ ἀποκριθείσης ἐκκοψάσης τὸν λόγον τοῦ δουκός.
Ὑποβασμόν ὑποβάθραν.
Ὑποβήσονται ταπεινωθῶσιν ὑποπέσωσιν.
ὅτι οὔτε τοῦ αὐχήματος ἐφ' οὗ νῦν εἰσιν ὑποβήσονται ἑκόντες καὶ ποιήσουσιν ἐξουσίαν σοι τοῦ πράττειν ὅ τι ἂν αὐτοῖς ὑπολαμβάνῃς συνοίσειν.
Ὑποβιβάζοντες ἐλαττοῦντες.
Ὑποβιβάζουσιν ὑποκαταβαίνουσιν.
Ὑποβλεπόμενος ὑπονοῶν ἐχθραίνων ἐπιτηρῶν.
καὶ οὐκ ἦν ῥᾴδιον μὴ γελᾶν καὶ ὑποβλέπεσθαι τὸ γινόμενον.
Ὑποβλήδην ὑποβαλὼν λόγον ὑποκρουστικῶς ἔτι λέγοντος.
Ὑπόβλητον οὐκ ἀληθές ἀλλὰ πεπλασμένον.
ἀπὸ τῶν ὑποβαλλομένων εἰς τὰ γένη τοὺς παῖδας.
Σοφοκλῆς τὸ σὸν δ' ἀφῖκται δεῦρ' ὑπόβλητον στόμα.
καὶ αὖθις οὐδεὶς ἐρεῖ πόθ' ὡς ὑπόβλητον λόγον Αἴαν ἔλεξας ἀλλὰ τῆς σαυτοῦ φρενός.
ἀντὶ τοῦ γνήσια τῆς διανοίας σου τὰ εἰρημένα οὐχ ὑπόβλητα οἰκεῖα οὖν σαυτῷ εἶπας.
ὅμως γε μὴν παῦσαι τὸ πᾶν ἀναθεὶς ἡμῖν.
Ὑπόβλητος ὁ νόθος.
ὑποβλήτους ἂν εἶπεν αὐτοὺς καὶ νόθους ἄντικρυς.
ἀνέπλησαν δὲ τὴν ἑαυτῶν πατρίδα πολλῶν κακῶν.
Ὑποβολή ὁμοιότης προσθήκη.
Σόλων δὲ τὰ Ὁμήρου ἐξ ὑποβολῆς ἔγραψε ῥαψῳδεῖσθαι οἷον ὅπου ὁ πρῶτος ἔληξεν ἐκεῖθεν ἄρχεσθαι τὸν ἐχόμενον στίχον.
Ὑποβολιμαῖοι ὑποβαλλόμενοι καὶ εἰσποίητοι.
ἐπὶ τῶν χαμαιριφῶν παιδίων ἅπερ ἑαυτῶν ἀποβάλλουσιν αἱ γυναῖκες.
Ὑπόβολον τὸ δακτυλίδιον.
Ὑποβρύχιοι ὑπὸ τὸ ὕδωρ ποντισθέντες.
Ὑπόγαιαι αἱ ὑπὸ τὴν γῆν.
Ὑπογενειάζων λιτανεύων ἀπὸ τοῦ γενείου ἁπτόμενος.
Ὑπόγεων οὐδετέρως.
Ὑπόγειον δὲ ὑπὸ τὴν γῆν.
Ὑπόγειος ὁ ὑποτεταγμένος.
Ὑπὸ γῆν οἰκοῦντες λέγοι ἂν τοὺς ὑπὸ Σκύλακος ἐν τῷ Περίπλῳ λεγομένους Τρωγλοδύτας καὶ τοὺς ὑπὸ Ἡσιόδου ἐν γʹ Καταλόγου Καττουδαίους ὀνομαζομένους.
Ὑποκυδεῖς γάρ εἰσιν οἱ τόποι Δείναρχος ἐν τῷ κατὰ Στεφάνου.
ὑποκυδής ἐστιν ὁ δίυγρος τόπος.
ἐν ἐνίοις μέντοι τῶν ἀντιγράφων γέγραπται ὑπόκοιλοι.
Ὑπογράφεται δείκνυται.
οἷς πᾶσιν ἡ σύγκλητος ἀγαθὰς ἐλπίδας ὑπογράφουσα ἔφησε πρεσβευτὰς ἀποστέλλειν ἐς τὴν Ἀσίαν.
Ὑπογραφεῖς οἱ νοτάριοι λεγόμενοι Ῥωμαϊστί νότα γὰρ τὰ γράμματα.
Ὑπογραφόμενος ἐγχρίων δὲ τὸ πρόσωπον καὶ τοὺς ὀφθαλμοὺς ὑπογραφόμενος πρός τε τὰς παλλακὰς ἁμιλλώμενος περὶ κάλλους καὶ πλοκῆς τό τε σύμπαν γυναικείῳ ἔθει χρώμενος.
περὶ Σαρδαναπάλου ὁ λόγος.
Ὑπόγυον ἐγγύτερον πρόσφατον νεωστὶ γινόμενον τὸ πρὸ ὀλίγου καὶ μετ' ὀλίγον.
τὸ ἐχθές.
προέθηκεν ὑπόγυον ῥιψάσπιδος γενομένου τῷ καιρῷ χρώμενος εἰς αἰσχύνην τοῦ δεδρακότος.
μείζονα γὰρ τὰ ὑπόγυα πταίσματα τὴν συμφορὰν ἔχει.
καὶ αὖθις ὀλισθηρὸς δ' ἦν ὁ δρόμος ἐξ αἵματος πεπηγότος ὑπογύου τε καὶ πολλοῦ ὡς τῶν φευγόντων ἀπελείποντο καὶ ἄκοντες.
Ὑπὸ δακρύοις σὺν δακρύοις.
καλεῖ τε Ἀπόλλωνα ὑπὸ πολλοῖς τοῖς δακρύοις.
Ὑπὸ δᾳσὶν ἐνακμαζούσαις τῷ πυρὶ ἐκέλευσεν ἐκκομισθῆναι αὐτόν.
Ὑποδεής ὑπόφοβος.
Ὑποδενδρυάσαι ὑποδῦναί που καὶ πτῆξαι ὑπὸ σκέπην.
Ὑποδέξη ὑποδέχη τὰ πρὸς ὑποδοχὴν ἐπιτήδεια.
Ὑποδέξιος ὑποδοχεύς.
Ὑποδέραια περιτραχήλια.
Ὑποδερίδα ὁρμίσκον πλόκιον.
Ὑποδέχομαι αἰτιατικῇ.
Ὑποδεικνύω δοτικῇ.
καὶ Ὑποδεικνύντος Ὑποδεικνύναι δέ.
Ὑποδεῖσθε περιδεσμεῖτε.
ὑποδεῖσθε τὰς Λακωνικάς.
ἔστι δὲ εἶδος ὑποδήματος.
Ὑπόδημα τουτέστι τὸ σαρκικὸν φρόνημα τοῦ ἰδίου θελήματος.
ὁ θεός φησι πρὸς Μωϋσῆν λῦσόν σου τὸ ὑπόδημα τῶν ποδῶν ὁ γὰρ τόπος ἐν ᾧ ἕστηκας γῆ ἁγία ἐστίν.
Ὑποδήματα οὕτω προσαγορεύεται ἡ ἐνανθρώπησις τοῦ κυρίου.
καὶ τούτου μάρτυς αὐτὸς ὁ κύριος διὰ τοῦ προφήτου λέγων ἐπὶ τὴν Ἰδουμαίαν ἐκτενῶ τὸ ὑπόδημά μου.
διὰ τοῦτο καὶ ὑποπόδιον ἤκουσεν ἡ τοῦ κυρίου ἐνανθρώπησις ὡς ἐπὶ τῆς γῆς ὀφθεῖσα καὶ τοῖς ἀνθρώποις συναναστραφεῖσα καὶ τὸ τέρμα τῆς γῆς καταλαβοῦσα.
καὶ ὁ προφήτης προσκυνεῖτε τῷ ὑποποδίῳ τῶν ποδῶν αὐτοῦ.
Ὑπόδικοι κατάκριτοι.
στρατιῶται ὑπόδικοι ἐπὶ κακουργίᾳ δρασμὸν βουλεύοντες παρὰ Δεκέβαλον θανάτῳ κολάζονται.
Ὑποδμώς δοῦλος.
Ὑποδουμένη τὰ ὑποδήματα βάλλουσα.
Ὑποδοχῆς πλήθους.
ὑποδοχῆς Διονυσίων.
ἀντὶ τοῦ πλήθους καὶ πολλῶν Διονυσίων.
Ὑπόδρα δεινῶς.
Ὑποδράξ ἡ δὲ πελιδνωθεῖσα καὶ ὄμμασι λοξὸν ὑποδρὰξ ὀσσομένη.
τουτέστιν ὠχριάσασα καὶ ὑποβλεψαμένη διὰ τὴν ὀργήν.
Ὑποδρόμους στόμια.
Ὑπόδυθι ἀντὶ τοῦ καλύπτου.
καὶ Ὑπέρεχε ἄνωθεν Ἀριστοφάνης Ὄρνισι λαβὼν τουτὶ τὸ σκιάδειον ὑπέρεχε ἄνωθεν.
Ὑποδύς ὑπεισελθών.
Ὑποδύτην τὸ ἐσώτερον ἱμάτιον.
Ἐπενδύτην δὲ τὸ ἐπάνω.
Ὑποζώματα ξύλα τῆς νεώς.
ἀντὶ τοῦ εἰπεῖν ὑποζώματα ὁ σκυτεὺς πρὸς μάγειρον παίζων εἶπε ζωμεύματα ὡς ἀρτύσεων ἔμπειρον καὶ ζωμευμάτων.
ἀπείρητο δὲ ἀπὸ Ἀθηνῶν ἐξάγειν ξύλα καὶ πίσσαν.
εἶχον δὲ καὶ Λακεδαιμόνιοι τριήρεις ἐπειδὴ ἦρχον καὶ νήσων τινῶν.
τοῦτον τὸν ἄνδρ' ἐγὼ δείκνυμι καὶ φήμ' ἐξάγειν τῇσι Πελοποννησίων τριήρεσι ζωμεύματα.
Ὑποζύγια οἱ ὑπὸ ζυγὸν βόες.
οὐ γὰρ ἐξήρκει τὰ ὑποζύγια πρὸς τὴν τῆς ὁδοῦ χαλεπότητα.
ὥστε αἰρόμενοι τὰς ἁμάξας ἐξέφερον ἐκ τῶν δυσπόρων.
λέγονται ὑποζύγια καὶ τἄλλα τῶν ἀχθοφόρων ζῴων.
οἷον οἱ ὄνοι.
Ὑποζυγιώδης ἄνθρωπος ὁ μὴ ἐκ τῆς ἑαυτοῦ προαιρέσεως καὶ προθυμίας τι πράττων ἀλλ' ἐκ τῆς ἑτέρων κελεύσεως ὥσπερ καὶ τὰ ὑποζύγια.
εἴποις δ' ἂν καὶ ὑποζυγιῶδες πρᾶγμα.
καὶ ταῦτα ὑπὲρ τῆς ἐνθέου φιλότητος ἐμαρτύρησεν ὁ Ἀπόλλων.
Ὑποθερμανθεῖσα ἡ δὲ βασίλισσα ὑποθερμανθεῖσα τοῖς θυμοῖς καὶ τὴν γνώμην φλεγμήνασα ᾐτιᾶτο αὐτόν.
Ὑπόθεσις περιοχή αἰτία.
λέγονται δὲ καὶ αἱ ἀρχαὶ ὑποθέσεις ὅτι μὴ δι' ἀποδείξεως τίθενται.
Ὑποθέτης ἀρχηγός σύμβουλος.
οὐκ ἠδύνατο γνωσθῆναι τίς ὁ τοῦ δράματος ὑποθέτης.
Ὑποθεῖν οὐκ ἐῶ ἀντὶ τοῦ ὑποτρέχειν ὑποσκελίζειν ἐμποδὼν ἵστασθαι.
Ὑποθήγων ἐρεθίζων προτρεπόμενος ἐπαλείφων.
ὑποθήγων ἐς τὰ καλὰ ἔργα αὐτούς.
Ὑποθήκαις παραινέσεσιν.
Ὑποθημοσύνη διδασκαλία.
Ὑποθήσομαι διδάξω.
καὶ Ὑποθέμενον ἀντὶ τοῦ διδάξαντα.
δούς φασίν ἐπικρατῆσαι ὑποθέμενον τῷ βασιλεῖ λʹ πάσας ἡμέρας φυλαχθῆναι αὐτόν.
Ὑποκαθέζεσθαι τὸ ἐγκρύπτεσθαι.
ἀγγειλάντων τῶν διοπτήρων ἐνέδραν ὑποκαθέζεσθαι ἐπὶ τοῖς λασίοις.
καὶ αὖθις ἐν κοίλοις ὑποκαθίσαι χωρίοις.
Ὑποκαθέσθαι συγχωρῆσαι ἀφεῖναι.
ὁ δὲ βουληθεὶς μηδὲν ἀλλότριον ὑποκαθέσθαι μηδὲ δυσμενὲς μηδὲν ἀπολείπειν τῇ βασιλείᾳ.
Ὑποκαθεῖναι τὰς ὀφρῦς οἷον παύσασθαι χαλεπαίνοντα καὶ πραότερον γενέσθαι τὸ γὰρ ἀνατείνειν τὰς ὀφρῦς ὀργῆς ἐστι σημεῖον.
Ὑποκαθημένης ἐγκρυπτομένης ἐναποκειμένης.
διόπερ ὑποκαθημένης ἐκ τούτων αὐτῶν τῆς ὀργῆς βραχέα προσαναμνήσαντος τοῦ Φιλίππου ταχέως ὑπήκουσε.
καὶ Ὑποκαθήμενοι ἀντὶ τοῦ ἐνεδρεύοντες.
οἱ δὲ ἄρχοντες ὑποκαθήμενοι τοὺς εἰσελθόντας πληγαῖς κατέξαινον.
Ὑποκατάβασιν παραχώρησιν.
Ὑποκατακλίνεται ὑποκάτω κάθηται.
κληθεὶς δὲ εἰς ἑστίασιν ὑποκατακλίνεται πάντων καταφρονηθεὶς ὡς παῖς ἔτι τὴν ἡλικίαν.
Ὑποκεκορισμένῃ ὑποκεκριμένῃ.
ὁ δὲ ὑποκεκορισμένῃ καὶ ἀπατηλῇ ἐχρήσατο πρεσβείᾳ.
Ὑπόκειμαι δοτικῇ.
Ὑποκείσεται ὑποβληθήσεται Ὑποκινήσαντα κινηθέντα σαλευθέντα.
ἐπὶ τῶν τυπτομένων.
Ἀριστοφάνης σκόπει νῦν ἤν μ' ὑποκινήσαντ' ἴδῃς.
Ὑποκλῃζομένην πεφημισμένην.
Ὑποκνισθέντες λυπηθέντες παροξυνθέντες.
κνίζω γὰρ τὸ ἐξεπιπολῆς ξύω.
ἵνα μάτην ὑποκνισθέντες πόλεμον ἐγείρωσιν.
Ὑποκορίζεται κολακεύει ὑποκρίνεται.
προχειρότερος ἦν εἰς ἐπιτίμησιν.
διὸ καὶ θαμὰ πολλοῖς προσέκρουεν οὐκ ἀνεχόμενος αὐτῶν τὴν κακίαν ὑποκορίζεσθαι.
Ὑποκοριζόμενοι διασύροντες.
Ξενοφῶν φησιν οἱ δὲ μισοῦντές με ὑποκοριζόμενοι ὀνομάζουσι κακίαν.
ὁ δὲ Δημοσθένης ἐχρήσατο τῇ λέξει ἐπὶ τοῦ εὐφημοῦντες καὶ τὸ αἰσχρὸν εὐφήμως ὀνομάζοντες.
λέγει γὰρ ἐν τῷ Παραπρεσβείας αὐθαίρετον αὐτοῖς ἐπάγονται δουλείαν Φιλίππου ξενίαν καὶ ἑταιρείαν καὶ τὰ τοιαῦτα ὑποκοριζόμενοι.
πυνθάνεσθαι εἰς τὸ πλῆθος ἀποβλέποντα ποδαποὶ δοκοῖεν αὐτῷ εἶναι οἱ παῖδες οὕτω γὰρ ὑποκοριζόμενος ἐκάλει τοὺς στρατευσαμένους.
Ὑποκοριστικόν ἔλαττον.
Ὑποκουρίζω κολακεύω.
Ὑπόκωφος ὁ ἀκούων καὶ μὴ προσποιούμενος.
Ὑπὸ κρασίν ὑπὸ ταῖς κεφαλαῖς.
Ὑποκρεκόντων κρουόντων ἐγγιζόντων.
Ὑπόκρηνον ὑπὸ τὴν κεφαλήν.
θῆκε δὲ λᾶαν σκληρὸν ὑπόκρηνον.
Ὑπόκριναι ἀποκρίθητι.
Ὑποκρινάμενοι ἐκλεξάμενοι.
Ὑποκρίνεσθαι τὸ ἀποκρίνεσθαι οἱ παλαιοί.
καὶ ὁ ὑποκριτὴς ἐντεῦθεν ὁ ἀποκρινόμενος τῷ χορῷ.
Θουκυδίδης ζʹ εἰ δ' οὐδὲν ὑπεκρίνοντο διεφθείροντο.
καὶ οἱ Ἴωνες οὕτως Ἡρόδοτος οἱ μὲν ταῦτα ὑποκρινάμενοι Ἀθηναίων ἀπηλλάττοντο.
Πολύβιος τινὲς δὲ τῶν νεανίσκων ἀπήντων τοῖς περὶ Γαΐον προσπαίζοντες ἀλλήλοις ὡς ἂν ὑποκρινόμενοι τοὺς ἐκ συνουσίας ἐπανάγοντας ἔτι δὲ μᾶλλον ἠλλοιωμένοι ὑπὸ τῆς μέθης.
Ὑποκρίνοντι ἀποκρίνοντι.
Ὑποκρούειν ἀντιφθέγγεσθαι ἀντιλέγειν ἁπλῶς καὶ ὡς ἔτυχε τὸ δὲ ὑποκρούειν ἐπὶ τῶν θορυβούντων λέγεται ὅπερ ἡμεῖς φαμὲν ἐκκρούειν καὶ κωλύειν.
Ὑποκρούωσιν ὑποβάλλουσί σε λαμβάνονταί σου.
Ἀριστοφάνης τί δ' ἢν ὑποκρούωσί σε ἡ δὲ φησί προσκινήσομαι ἅτ' οὐκ ἄπειρος οὖσα πολλῶν κρουμάτων.
Ὑποκυδής ὑποκυδής ἐστιν ὁ δίυγρος τόπος.
ἐν ἐνίοις μέντοι τῶν ἀντιγράφων γέγραπται ὑπόκοιλοι.
Ὑπόκυκλα κύκλους τροχούς.
Ὑποκύπτω δοτικῇ.
Ὑποκυσαμένη ἐγκυμονήσασα.
Ὑπολαβών ὑπονοήσας ἢ ἀποκριθείς ἢ ἀντειπών ἀντικρούσας.
τοὺς δὲ ἀντιστῆναί οἱ τολμήσαντας ὑπολαμβάνων ὡς ἑκάστους διέφθειρε.
καὶ Μάλχος.
ὁ δὲ Κῦρος ὑπολαβὼν τοὺς φεύγοντας συλλέξας στράτευμα ἐπολιόρκει τὴν Μίλητον.
ἀντὶ τοῦ ὑπονοήσας.
Ὑπολαμβάνοντας ἀνέχοντας ἀναβαστάζοντας.
εἴ πη ἐς βαθύτερόν τι τοῦ ποταμοῦ ἐμπίπτοιεν ἀνακουφίζειν ὑπολαμβάνοντας.
Ὑπολαμβάνω αἰτιατικῇ.
Ὑπόληψις νοήσις ἀντίπραξις.
τῶν δὲ ἀρχόντων κατεγίνωσκε ῥᾳθυμίαν ὡς οὐ προνοούντων τῆς αὐτοῦ ὑπολήψεως.
Ἀριστοτέλης λέγει ἐν τοῖς Τόποις εἰ ὑπόληψις ἔστι ψευδὴς καὶ ἀληθής εἴη ἂν καὶ δόξα εἶδος γὰρ ὑπολήψεως ἡ δόξα.
Ὑπολισθαίνω αἰτιατικῇ.
Ὑπολίσποις ἐστενωμένοις.
ὑπολίσποις πυγιδίοισι.
τοιαῦται δὲ αἱ πυγαὶ τῶν ναυτῶν διὰ τὴν συνεχῆ ἕδραν καὶ εἰρεσίαν.
Ὑπόλογον Λυσίας φησίν οὐχ ὑπόλογον ὄντα.
ἀντὶ τοῦ οὐκ ἐν λόγῳ.
καὶ Δείναρχος οὐδεὶς ὑπόλογος βουλῇ γέγονεν.
ἀντὶ τοῦ οὐδεμία συγγνώμη οὐδεμία παραίτησις.
Ὑπὸ μάλης ὑπὸ μασχάλης.
κεῖται δὲ τὸ ὄνομα παρὰ τοῖς ῥήτορσιν ἀεὶ δ' οὕτως αὐτὸ παραλαμβάνουσι μετὰ τῆς προθέσεως ὡς Δημοσθένης ἐν τῷ πρὸς Ἄφοβον ἀλλὰ μὴν οὐχ εἷς οὐδὲ δύο ταῦτ' ἴσασιν οὐδ' ὑπὸ μάλης ἡ πρόκλησις γέγονεν ἀλλ' ἐν τῇ ἀγορᾷ μέσῃ πολλῶν παρόντων.
καὶ Λυσίας ἐν τῷ πρὸς Κλεινίαν ἐπειδὴ πάντες κατέδαρθον ἐσκευασμένος τῶν χαλκωμάτων ὅσα οἷός τ' ἦν πλεῖστα ὑπὸ μάλης λαβὼν ἐξήγαγε ξίφος ἔχων.
καὶ τὸ μὲν ἑνικὸν οὕτω μετὰ τῆς προθέσεως.
τὸ δὲ πληθυντικὸν μασχάλας καὶ ἄλλοι πλεῖστοι καὶ Λυσίας ἐν ἐπιστολῇ καὶ τὴν μὲν κόμην ψιλήν τὰς δὲ μασχάλας δασείας.
Ὑπομεμαγμένη ἀναπεφυραμένη.
ἡ τοῦ τόπου θέσις ὑπομεμαγμένη ταῖς πέτραις ἀόρατον αὐτοῖς ἐποίει τὴν ὑπερκειμένην κορυφήν.
Ὑπομένω αἰτιατικῇ.
Ὑπομεῖναι ἀντὶ τοῦ καταλειφθῆναι.
Ὑπομιμνήσκω αἰτιατικῇ.
Ὑπομνήσω αἰτιατικῇ.
Ὑπομονή ὁ γὰρ τὰ μείζω ἐπαγγελλόμενος ὑπομένειν εὐχερῶς ἂν τὰ ἥττονα ὑπενέγκοι.
Ὑπονομεύοντες ἀντὶ τοῦ ὑπονόμους ὀρύττοντες.
Δείναρχος ἐν τῷ κατὰ Καλλίστου.
Ὑπονομηδόν Θουκυδίδης τοὺς ὀχετούς οἳ ἐς τὴν πόλιν ὑπονομηδὸν ποτοῦ ὕδατος ἠγμένοι ἦσαν κατέστρεψαν.
Ὑπόνομος ὀχετός διώρυξ.
Ὑπονοστῆσαι ἐπανελθεῖν ὑποκαταβῆναι.
Ὑπόνοια Φιλόλαός φησι τὴν ὑπόνοιαν μάλιστα πᾶσι προλέγω θεραπεύειν εἰ γὰρ καὶ μὴ δρᾷς ἀλλὰ δοκεῖς ἀτυχεῖν.
οὕτω καὶ Φιλόλαον ἀνεῖλε Κρότων ποτὲ πάτρη ὥς μιν ἔδοξε θέλειν δῶμα τύραννον ἔχειν.
Ὑπὸ παντὶ λίθῳ σκορπίος ἐλλείπει ὕπεστιν.
λέγεται ἐπὶ τῶν κακοήθων καὶ ἐπὶ ἐριστικῶν λέγεται.
παραινεῖ μὴ προπετῶς λαλεῖν τοῦ μὴ δηχθῆναι.
Ὑποπέμψαιεν μετὰ δόλου ἐκπέμψαιεν.
Ξενοφῶν ἐγνώσθη ὅτι οἱ βάρβαροι τὸν ἄνθρωπον ὑποπέμψαιεν ὀκνοῦντες μὴ οἱ Ἕλληνες διαβάντες τὴν γέφυραν μείνειαν.
Ὑποπεπτηῶτα ὑποπτάντα.
Ὑποπεπτηχότες ὑποκρυπτόμενοι.
μέχρι μέν τινος ὑποπεπτηχότες τοῖς θωρακίοις ἠρέμουν.
Ὑπὸ πῆχυν κρατεῖς ἡ δὲ Νέμεσις σαφῶς ἐστι περὶ ἧς πρὸς λύραν ᾄδομεν λήθουσα δὲ πὰρ πόδα βαίνεις γαυρούμενον αὐχένα κλίνεις ὑπὸ πῆχυν ἀεὶ βιοτὰν κρατεῖς.
Ὑποπιέζω ἐκθλίβω.
ὑπωπιάζω δέ.
Ὑποπίμπλαται καὶ Ὑποπιμπλάμενος.
Ὑποπίνειν ἀντὶ τοῦ μεθύσκεσθαι.
οὕτως Νικοφῶν.
Ὑποπίπτειν δοτικῇ.
Ὑπόπλεως μεστός.
Ὑποπόδιον ὑποπόδιον τοῦ θεοῦ πάλαι μὲν ὁ θεῖος νενόμιστο νεώς νῦν δὲ αἱ κατὰ πᾶσαν γῆν καὶ θάλατταν ἐκκλησίαι ἐν αἷς τῷ θεῷ τὴν προσκύνησιν ἀπονέμουσιν.
ζήτει καὶ ἐν τῷ ὑποδήματα.
Ὑπόπτερος ταχεῖα.
Ὑποπτηῶτα ὑποπτάντα.
Ὕποπτος καὶ Ὑπόπτης.
ὁ δὲ ἐπιπλάστῳ μωρίᾳ διέδρα τοῦ τυράννου τὸν φονικόν τε καὶ ὑπόπτην ἐκεῖνον τρόπον.
καὶ αὖθις διὸ καὶ ὡς ἐπὶ χρήμασι τοῦτο ποιῶν ὕποπτος ἐγένετο.
καὶ αὖθις τοῖς μὲν ἡ πόλις ἐδόκει φιλία Ῥωμαίοις δὲ ὕποπτος.
ἀντὶ τοῦ ἐχθρά.
Ὑποποιεῖσθαι ὑποτάσσειν.
Ὑποπυθμίδιον τὴν εἰς τὸν πυθμένα καταλειφθεῖσαν.
κεὐοίνου σταφυλῆς ἀποσπάδα πεντάρραγον.
Ὑπόρειος ἡ ἐξοχὴ τοῦ ὄρους.
καὶ Ὑπόρειον τὸ ὑπὸ τοῦ ὄρους.
Ὑπόριον δὲ τὸ μικρὸν ἀκρωτήριον.
Ὑπώρεια δὲ καὶ ἀκρώρεια διὰ τοῦ ω μεγάλου.
Ὑπόρρηνον ὕπαρνον.
Ὑπόρσειον τὸ ὑποκάτω τοῦ ὄρους.
Ὑποσκάλευε ἀναφύσα ζωπύρει Ἀριστοφάνης τὸ πῦρ ὑποσκάλευε.
Ὑποσκέλισον τῆς ὁρμῆς κώλυσον.
Δαβίδ ἀνάστηθι κύριε πρόφθασον αὐτοὺς καὶ ὑποσκέλισον αὐτούς.
Ὑπὸ σκότῳ δὲ γεγονώς σκότιος ὅπερ ἐστὶ λαθραῖος.
παρθένιος ὁ ἐκ παρθένου δοκούσης γεγονώς.
Ὑποσμύχουσα ἐνδιερεθίζουσα ὑποκαίουσα θλίβουσα καταπονοῦσα.
Ὑποσπανίζων ἐνδεῶς ἔχων.
χρημάτων τε καὶ ὑποσπανίζων τοὺς ὑπηκόους ἐληΐζετο.
Ὑποσπαιρούσης καὶ τοὺς ὀφθαλμοὺς αὐτῆς μικρὸν ὑποσπαιρούσης ἔτι ἐκκόπτουσιν.
Ὑπόσπονδος ὑπὸ φιλίαν ὑποτεταγμένος.
Ὑποσπῶ αἰτιατικῇ.
Ὑποστάθμη καὶ Ὑποσταθμίς τρυγίας.
Ὑποστάς καταδεξάμενος ἀναδεξάμενος.
ὁ δὲ ὑποστὰς τὴν μήνυσιν πρὸς τὴν ἐκείνου παρασκευάζεται ἐπιβουλήν.
σημαίνει δὲ καὶ τὸ ὑπομείνας.
πορευομένων δὲ αὐτῶν καὶ γενομένων κατά τινα στενωπόν προῄει μὲν ὁ Οὐλίθ ὑποστὰς δὲ ὁ Ἀναγάστης τῷ δῆθεν ῥᾳδίως ἑκάτερον αὐτῶν διεξελθεῖν τὸν ἀπὸ τῆς κεφαλῆς πῖλον ἀνέλαβε.
καὶ αὖθις οἱ δὲ ὑποστάντες τὸ ἐπίταγμα ἐμήνυον ἀναζεύξαντες καθελκύσθαι αὐτῷ ἐς θάλατταν ναῦς.
ἀντὶ τοῦ ἀναδεξάμενοι.
καὶ αὖθις οἱ δὲ ὑποστάντες ἀνῃρέθησαν.
Ὑποστάς ὑπομείνας θαρσήσας.
Ξενοφῶν ὅς τις ὑποστὰς ἐθελοντὴς πορεύεσθαι ὑφίστανται δὲ τῶν μὲν ὁπλιτῶν Ἀριστώνυμος.
Ὑπόστασις κυρίως τὸ καθ' ἑαυτὸ ἰδιοσυστάτως ὑφιστάμενον.
ἔστιν οὖν πρᾶγμα ὑφεστώς τε καὶ οὐσιῶδες ἐν ᾧ τὸ τῶν συμβεβηκότων ἄθροισμα ὡς ἐν ἑνὶ ὑποκειμένῳ πράγματι καὶ ἐνεργείᾳ ὑφέστηκεν.
ἐτυμολογεῖται δὲ ὑπόστασις παρὰ τὸ ὑφεστάναι καὶ ὑπάρχειν.
παρὰ δὲ Αἰλιανῷ ὑπόστασιν λέγει τὴν ἀντίστασιν φησὶ γάρ ἀπέστη τὸ ἔθνος τῶν Σύρων καὶ Φοινίκων τοὺς γείτονας προσέλαβεν εἰς τὴν αὐτὴν ὁρμήν τε καὶ ὑπόστασιν.
Ὑποστάς ὑπομείνας.
ὑποστὰς εἰς ὄψιν ἐλθεῖν.
τοῖς ὑποστᾶσι πολεμήσας τούτους ἐνίκησε.
καὶ Διόδωρος ἐπαγγελλόμενοι καὶ αὐτοὶ πρὸς τὴν ὑπόστασιν ταύτην συμβαλεῖσθαι.
Ὑποστατικῶς καρτερικῶς ὑπομονητικῶς.
ὁ δὲ ὑποστατικῶς κεχρημένος τοῖς ἐπικειμένοις κινδύνοις δόξαν ἀνδρείας ἀπηνέγκατο.
Ὑπόστεγος ὑπὸ τὸν οἶκον.
Σοφοκλῆς κοὐδὲν ἔσθ' ὑπόστεγον αὐτόξυλόν γ' ἔκπωμα.
Ὑποστέλλεται ἀναδύεται ὑποκρίνεται φεύγει δολιεύεται.
Ὑποστειλάμενος ὑποκρυψάμενος φοβηθείς.
Ὑπόστημα πλῆθος.
τῷ δὲ ὑποστήματι τῶν ἀνδρῶν ἀντεῖχον ἐρρωμένως οἱ Ῥωμαῖοι.
Ὑποστησάμενος ἀντὶ τοῦ ἐναρξάμενος.
ἐκ πρώτης γὰρ δὴ τῆς ἡλικίας εὐσταθῆ τε καὶ ἡσύχιον βίον ὑποστησάμενος οὔτε κατὰ δέος οὔτε καθ' ἡδονὴν τραπεὶς τὸ πρόσωπον ὤφθη πώποτε.
Ὑποστήσας ἀντὶ τοῦ ὑποβαλλόμενος.
Ὑποστήτω ἀποχωρησάτω.
Ὑποστολῆς φυγῆς.
Ὑποσυγχύτως συγκεχυμένως.
Ὑποσχέσθαι ἐκτεῖναι.
Ὑποσχεῖν ὑπολαβεῖν ἀπαιτηθῆναι ὑποθεῖναι.
τῷ δήμῳ λόγον ὑποσχεῖν ὑπὲρ τῶν ἄχρι τοῦδε πεπραγμένων.
καὶ αὖθις ὑποσχόντα λόγον τῆς ἀρχῆς καὶ τὰς εὐεργεσίας ἀναδειξάμενον.
Ὑπόσχω δοτικῇ.
Ὑπόσχωμεν ὑποβάλωμεν.
Ὑποτάσσομαι δοτικῇ.
Ὑποτελὶς καὶ τέλος κατὰ φιλοσόφους διαφέρει τῆς μὲν γὰρ καὶ τοὺς μὴ σοφοὺς στοχάζεσθαι τοῦ δὲ μόνον τὸν σοφόν.
τὰ δὲ μεταξὺ ἀρετῆς καὶ κακίας ἀδιάφορα εἶναι.
Ὑποτελῶ δοτικῇ.
Ὑποτεμέσθαι ἀφελέσθαι.
Ξενοφῶν ἢν ἐπ' ἐκείνους ἡμεῖς ἐλαύνωμεν ὑποτεμοῦνται ἡμᾶς πάλιν ἐκεῖνοι ἡμῖν δὲ οὔπω ἡ ἰσχὺς πάρεστιν.
Ὑποτεμνόμενον ἐκκόπτοντα.
Ὑποτεμνόμενος τὸν πλοῦν ἀντὶ τοῦ διὰ τῶν συντομωτάτων πλέων ἵνα καταλάβῃ τὸν διωκόμενον.
οὕτω Ξενοφῶν φησιν.
Ὑποτεμόμενος προλαβών.
ὁ δὲ ὑποτεμόμενος ἐν ξυναγκείᾳ τινὶ βάλλει κατὰ νώτου αὐτόν.
Ὑποτεμοῦμαι καὶ περικόψω τῆς ἀλαζονείας Ἀριστοφάνης.
οἱ βυρσοδέψαι γὰρ ὑποτέμνουσι τὰ δέρματα διὰ τὸ φαίνεσθαι παχέα.
Ὑποτετμημένων ἀφῃρημένων.
ὑποτετμημένων αὐτῷ τῶν ἐλπίδων κατάφοβος ἦν.
Ὑποτείνει τὸ γὰρ ἐσλεύσσειν οἰκεῖα πάθη μηδενὸς ἄλλου παραπράξαντος μεγάλας ὀδύνας ὑποτείνει.
οἷον μηδενὸς ἄλλου συμπράξαντος καὶ μετασχόντος ἡ γὰρ κοινωνία τῶν ἁμαρτημάτων φέρει τὴν παραμυθίαν.
Ὑποτείνων ὑπισχνούμενος.
οὐ θωπεύων οὐδ' ὑποτείνων μισθοὺς οὐδ' ἐξαπατύλλων.
Ὑποτίτθια ὑπομάζια παιδία.
καὶ ὑπότιτθον ὁμοίως τὸ ὑπομάζιον.
Ὑποτοπήσας αἰτιατικῇ.
Ὑποτρέχω αἰτιατικῇ.
Ὑπότριμμα ἔκ τε φοινίκων καὶ μέλιτος καὶ ἄλλων τινῶν ἀρτυμάτων.
Ἀριστοφάνης βλέπων ὑπότριμμα  στέργων σκοροδάλμῃ.
τουτέστιν ἡδόμενος δριμέσιν.
Ὑπότροπος ἐξ ἀποστροφῆς.
Ὑποτροχίζεσθαι οὐχ ὡς ἡμεῖς ὑποπεσεῖν τροχῷ καὶ τρωθῆναι τροχίζεσθαι καλοῦμεν οὕτω καὶ οἱ ῥήτορες αὐτῷ ἐχρήσαντο ἀλλὰ τὸ στρεβλοῦσθαι ἐπὶ τοῦ τροχοῦ τοὺς ἐξεταζομένους ἵνα κατείπωσιν ἃ συνίσασιν ἄλλοις ἢ περὶ ὧν αὐτοὶ ἠδίκησαν τροχίζεσθαι λέγουσιν.
Ὑποτυπώσεων χαρακτήρων λόγων.
Ὑποτυφούσης ὑποκνιζούσης ὑποκαιούσης.
ἀλλὰ κατὰ βραχὺ τῆς διηγήσεως ὑποτυφούσης τοὺς ἀκούοντας.
καὶ Ὑποτυφομένη.
ἐντεῦθεν ἤρξατο ἡ δυσμένεια Ῥωμαίων τε καὶ Ἀβάρων ἤδη ἐκ πολλοῦ ὑποτυφομένη.
Ὑπό οἱ ὑφ' ἑαυτῷ.
Ἀρριανός τὸ δὲ ἕβδομον τέλος ὑπό οἱ ἔχων καὶ ἄλλους.
Ὕπουλα γόνατα καὶ ὕπουλον πόδα καὶ ὕπουλον χεῖρα καὶ σῶμα τὸ φλεγμαῖνον διά τινας πληγὰς καὶ ἐγγὺς τοῦ ἀφίστασθαι ὄν.
Ὕπουλα ἕλκη τὰ κρυπτά.
Ὕπουλος δόλιος φαινόμενος δῆθεν εἰρηνικός ὡς ἐπὶ τῶν ἑλκῶν τῶν ἐχόντων οὐλὰς ὑγιεῖς ἐπιπολαίως ἔνδοθεν δὲ σηπεδόνας πυώδεις.
ἐξ οὗ ἐπὶ τῶν προσποιουμένων μὲν εἶναι χρηστῶν ἀνθρώπων ὄντων δὲ μοχθηρῶν ἐλέχθη οὗτος ὁ λόγος.
Ὑπούλως ὁ δὲ πρός τινας τῶν γνωρίμων ὑπούλως τε καὶ οὐχ ὑγιῶς ἔσχεν.
Ὑπουργῶ δοτικῇ.
Ὑπουδαῖοι καταχθόνιοι.
Ὑπ' οὔρει ὑπὸ τῷ ὄρει.
Ὑποφαίνεται χαμόθεν ἐπιφαίνεται δὲ ὑψόθεν.
Ὑποφέρονται ὑποβάλλονται.
καὶ ὑποφέρων ὑποβάλλων.
Ὑποφῆται ἱερεῖς προφῆται χρησμολόγοι.
Ὑποφθάς φθάσας προλαβών.
Ὑποφόνια τὰ ἐπὶ τῷ φόνῳ διδόμενα χρήματα τοῖς οἰκείοις τοῦ ἀναιρεθέντος ὑπὸ τοῦ τὴν αἰτίαν ἔχοντος ὅτι ἀνῄρηκεν ἵνα μὴ ἐπεξίωσιν ἐπὶ τῷ μὴ ἐπεξέρχεσθαι μηδὲ γενέσθαι τὴν τοῦ φόνου δίκην ὑποφόνια καλεῖται.
οὕτως Δείναρχος καὶ Θεόφραστος.
Ὑπόφορος ὑπεύθυνος ὑπόκηνσος ὑπότελος.
Ὑποφύσεις παραφυάδες φαύλων λογισμῶν ἔξωθεν φυόμεναι.
Ὑπόχαλκον δέ σου τὸ χρυσίον ἀντὶ τοῦ μίξιμον παρακεκομμένον τὸ νόμισμα παραχαράξιμον.
Ὑποχαλῶ γενικῇ.
Ὑπὸ χεῖρα.
Ὑποχείριον τὸ ὑπὸ τὴν χεῖρα.
οἱ μὲν πυγμαῖς οἱ δὲ ῥοπάλοις οἱ δὲ ὅ τι ποτὲ παρέπιπτεν αὐτοῖς ὑποχείριον ἀλοῶντες αὐτόν.
Ὑποχειρίους αἰχμαλώτους δούλους.
ὑποχειρίους αὐτῷ ποιῆσαι τοὺς παῖδας τῶν εὐγενεστάτων.
Ὑποχόνδρια τὰ ἀκροσπάθια τὰ ὑπὸ τὴν λαγόνα.
Ὑποχωρῶ δοτικῇ.
Ὑποχυτῆρες τρύβλια δι' ὧν τὸ ἔλαιον εἰς λύχνους ἐπιχέουσιν.
Ὑπόχυτος οἶνος ὁ γλυκύς.
ἦν δὲ ὁ Πολέμων ὁ φιλόσοφος οὐ γλυκὺς οὐδ' ὑπόχυτος ἀλλὰ Πράμνιος.
προήροσε τὸν τόπον ὑποψαμμότερόν πως ὄντα ἵνα ἐν τῇ συνόδῳ σφῶν κονιορτὸς πάμπολυς ἀρθῇ.
Ὑπὸ ψήφου μιᾶς ἀπὸ γνώμης ἀπὸ κρίσεως μιᾶς.
Ὑποψία τὸ ὑπὸ τὴν ὄψιν τὸ ἐνεστηκός.
Πισίδης τὴν τῶν φθασάντων ἀσφαλῶς ὑποψίαν.
ἢ τὸ ἐξ ἀκοῆς καὶ παραδόσεως γραφόμενον.
καὶ Ὑπόψια.
Ὑπωμοσία τὸ ὑπερτίθεσθαι δίκην προφάσει χρώμενον ἀποδημίᾳ ἢ νόσῳ ἤ τινι τῶν παραπλησίων μεθ' ὅρκου οὕτως ἐλέγετο.
καὶ τὸ ποιεῖν τοῦτο ὑπώμνυσθαι.
Ὑπώπια τὰ ὑπὸ τοὺς ὀφθαλμοὺς πελιώματα ἢ τὰ ἐξ αὐτῶν ἐξιόντα πῦα.
Ὑπώπια οἱ τύλοι οἱ γινόμενοι ἐν ταῖς χερσὶν ἀπὸ τῆς ἐργασίας.
λέγεται δὲ ὑπώπια καὶ τὰ ἀφ' οἱασδηποτοῦν πληγῆς τραύματα.
Ὑπώπια ἀπὸ μέρους τὴν ὄψιν.
Ὑπωπιάζω τὸ ὑποτηρῶ.
ἐκ τοῦ ὑπώπια ὃ σημαίνει τοὺς ὀφθαλμούς.
φησὶν ὁ Ἀπόστολος ἀλλ' ὑπωπιάζω μου τὸ σῶμα καὶ δουλαγωγῶ.
τουτέστι πρὸς ἄσκησιν αὐτὸ μετ' ἐπιστήμης καὶ φρονήσεως γυμνάζω καὶ πρὸς τὴν τῶν κρειττόνων συνεργίαν οὐ πρὸς ἀσέλγειαν προνοοῦμαι.
ταύτῃ τοι καὶ παραινεῖ φάσκων ἐνδύσασθε τὸν κύριον Ἰησοῦν καὶ τῆς σαρκὸς πρόνοιαν μὴ ποιεῖσθε εἰς ἐπιθυμίας οὐ τὴν σύμμετρον καὶ ἀναγκαίαν ἐπιμέλειαν πρὸς σύστασιν ἀπαγορεύσας ἀλλὰ τὴν ἀκολασίας μητέρα γαστριμαργίαν ἐπήγαγε γάρ εἰς ἐπιθυμίας δηλαδὴ βλαβερὰς καὶ ἀνοήτους.
οὐ γὰρ τοσαύτην αὐτῷ προσφέρειν δεῖ θεραπείαν ὡς κατασκιρτᾶν τῆς ψυχῆς ἀλλ' ἵνα συνεργῇ καὶ καθυπουργῇ τοῖς ἀρίστοις ἐκείνης ἐπιτηδεύμασι.
τοῦτο καὶ ὁ Πλάτων φησίν ἐπιμελεῖσθαι δεῖ σώματος ψυχῆς εἵνεκα ἁρμονίας δι' οὗ βιοῦν τε ἔστι καὶ ὀρθῶς βιοῦν.
Ὑποπιέζω δὲ διὰ τοῦ ο μικροῦ.
Ὑπωπιασμέναι Ἀριστοφάνης καὶ ταῦτα δαιμονίως ὑπωπιασμέναι καὶ κυάθους προσκείμεναι.
ἀντὶ τοῦ σφόδρα πληγεῖσαι περὶ τὰ ὑπώπια.
ὑπώπια δέ ἐστι τὰ ὀγκώματα καὶ κρούματα ἅπερ κονδύλας φασί.
τοῖς κυάθοις δὲ προσθλῶσι τὰ ὑπώπια ἢ ἐν ὀξυβάφοις χαλκοῖς τὰ ὑπώπια ἀνατρίβοντες ἢ τοιούτοις τισὶν ἀφανῆ ποιοῦσιν.
Ἀπολλοφάνης κύαθον λάβοιμι τοῖς ὑπωπίοις.
Ὑπώρεια ἡ ὑπὸ τὸ ὄρος πεδιάς.
οἱ πόδες τοῦ ὄρους μεταφορικῶς.
εἰς τρία γὰρ διῄρηται τὸ ὄρος εἰς ἀκρώρειαν εἰς ὑπώρειαν εἰς τέρμα.
καὶ ἀκρώρεια μέν ἐστιν ἡ κορυφή ὑπώρεια δὲ τὰ πλευρὰ τοῦ ὄρους τέρμα δὲ τὰ τελευταῖα.
καὶ πόδες.
Ὑπωρόφιοι ὑπὸ τὴν αὐτὴν οἰκίαν περιειλημμένοι συγγενεῖς.
Ὑπώροφον ὑποστέγην.
Ὕπτια ὑψηλά.
Ὑπτιάζει ὑποστρέφει.
Ὕπτιος ἐπὶ νῶτον κείμενος.
καὶ Ὕπτια πεδία τὰ ὁμαλά.
προθυμίᾳ τῇ πάσῃ ἀναπετάσαντες τὰς πύλας ἐδέξαντο ὑπτίαις χερσὶ τοὺς πολεμίους.
ἀντὶ τοῦ ἡπλωμέναις.
Ὕπτιος λέγεται καὶ ὁ ἄπρακτος.
καὶ ἐν Ἐπιγράμμασι ᾧ πολὺν ὕπτιον ἵππον ἐγύμνασε.
περὶ μύωπος ὁ λόγος.
Ὑποικουροῦν λεληθός τι μῖσος ὑποικουροῦν ἀντὶ τοῦ τρεφόμενον καὶ ἐνδομυχοῦν.
ὅμως εἰ καὶ μηδὲν ὑποικουροῦν ἦν καὶ ὑπελάνθανον ἐξ ὧν προεῖπεν ὁ Τύλλος ἡσυχῇ πως ὑπεταράσσοντο.
Ὑποίσω ὑπενέγκω.
καὶ Ὑποίσων ὑπομενῶν.
Ὑποιστόν φορητόν.
Ὕρρα παῖς ὁ Πιττακός.
καὶ Ὑρράδιος ὄνομα.
καὶ Ὑρραδιανός ὄνομα.
Ὑρκάνιος ὄνομα.
Ὑρκανός ὄνομα κύριον.
τοῦτον ἠρώτησεν Ἀρίων πῶς ὁ πατὴρ αὐτοῦ συναγάγοι τὴν οὐσίαν ὡς πονῶν καὶ ταῖς ἐπιθυμίαις ἀντέχων ἐδήλου.
Ὑρίη ὄνομα πόλεως.
Ὑρτάκης ὄνομα κύριον.
καὶ Ὑρτακίδης ὄνομα.
Ὕς χοῖρος ἢ σύαγρος.
Ὓς ἐπὶ θηλείας σῦς δὲ ἐπὶ ἄρρενος.
κέχρηνται δὲ ἀδιαφόρως.
ὅπως δὲ δόξητ' ἠμὲν ἀγαθὰ σύος.
Ὕς ἐπ' εὐθείας ὀξύνεται.
τὰς ὗς δὲ καὶ τοὺς ὗς πληθυντικῶς περισπῶσιν.
Ὑσσάκων τῶν γυναικείων αἰδοίων.
Ὕσας βρέξας.
Αἰλιανός εἶτα ἀδοκήτως πολλῷ πάνυ σφόδρα ὗσε καὶ ἀστραπαὶ γεγόνασιν ἐκπλῆξαι δειναί.
Ὕσγη εἶδος βοτάνης.
καὶ Ὑσγινοβαφὴς χιτών βεβαμμένος.
καὶ Ὑσγινοβαφῆ οὐδετέρως.
Ὓς διὰ ῥόδων ἐπὶ τῶν σκαιῶν καὶ ἀναγώγων.
Κράτης Γείτοσιν.
Ὑσθεῖσαι βραχεῖσαι ἀπὸ ὑετοῦ.
Ὕσθης βροχή.
καὶ Ὕσθησαν.
Ἡρόδοτος ὕσθησαν γὰρ τότε Θῆβαι οὐδαμὰ πρότερον ὑσθεῖσαι ἐπεὶ ἐν Αἰγύπτῳ δοκεῖ μὴ ὕειν.
Ὑσίαι πόλις τῆς Βοιωτίας.
Ὑσμίνης μάχης.
Ὑσσός ἀκόντιον.
ἐξακοντίσας ὑσσὸν διήλασεν αὐτοῦ τόν τε θυρεὸν καὶ τὸν θώρακα.
τῶν δὲ ὑσσῶν οἱ μέν εἰσι παχεῖς οἱ δὲ λεπτοί.
Ὕσσωπος βοτάνη ῥυπτική.
Δαβίδ ῥαντιεῖς με ὑσσώπῳ καὶ καθαρισθήσομαι.
οὐδεμίαν γὰρ ἄφεσιν ἁμαρτημάτων εἰργάζετο.
αἴνιγμα δέ τι σημαίνει.
ὑσσώπῳ τὸ αἷμα τοῦ προβάτου καὶ ταῖς φλιαῖς ἐπιρράναντες τοῦ ὀλοθρεύοντος τὰς χεῖρας διέφευγον.
τύπος δὲ ἐκεῖνα τῶν σωτηρίων παθημάτων αἷμα γὰρ ἐνταῦθα καὶ ξύλον σωτηρία.
Ὑσπελέθας ὄνομα κύριον.
Ὑσπλάτιδος ὥσπερ ἀπὸ μιᾶς ὑσπλάτιδος.
ἀντὶ τοῦ ἀφέσεως βαλβῖδος ἀπὸ μιᾶς ἀφετηρίας ἤγουν ἀπὸ ἑνὸς κανόνος καὶ καμπτῆρος.
Ἀριστοφάνης αἵπερ ἀπὸ μιᾶς ὑσπλάτιδος ἀπήλαον τοὺς ἄνδρας ἀπὸ τῶν ὑσσάκων.
τουτέστι τῶν γυναικείων αἰδοίων.
Ὕσπληξ φραγέλλιον ἀφετηρία βούκεντρον ἢ μύωψ ὁ πλήσσων τοὺς βοῦς.
ὁ δὲ καθάπερ ἀπὸ ὕσπληγος ἕτοιμος ὢν ἐξ αὐτῆς ἧκε.
καὶ αὖθις τίς τὸν ἄχνουν Ἑρμῆν σε παρ' ὑσπλήγεσιν ἔθηκε καὶ Ἰώσηπος οἱ δὲ ἑστᾶσιν ὥσπερ ἔφ' ὕσπληγος ἐξορμᾶν ἕτοιμοι.
Ὑστάσπης ὄνομα κύριον.
Ὕστατος τελευταῖος ἔσχατος.
Ὑστέλλειον ὄνομα ὄρους.
Ὑστεραία ἡ μετὰ τὴν αὔριον ἡμέρα.
τῇ δ' ὑστεραίᾳ ἤγοντο ἄλλος ἄλλῃ.
καὶ ὑστερήσαντες τοῦ καιροῦ τῆς βοηθείας.
Ὑστερίζειν μετὰ μίαν ἡμέραν ἔρχεσθαι.
τούτοις ἐτέτακτο μιᾷ ἡμέρᾳ ὑστερίζειν βασιλέως.
καὶ Ὑστερῶ ὑστερήσω.
οἱ δὲ βασιλικοὶ τοῦ καιροῦ τῆς βοηθείας ὑστερήσαντες.
Ὕστερος λόγος ἀλλὰ πρὸς μὲν τούτους ὕστερος λόγος.
τουτέστιν ὕστερον αὐτοῖς μαχησόμεθα.
παρὰ τὸ Ὁμηρικόν ἀλλ' ἤτοι μὲν ταῦτα μεταφρασσόμεθα καὶ αὖθις.
Ὕστινος βάμματος εἶδος.
τἀκόκκοιο βαφθέντα καὶ ὑστίνοιο θέριστρα.
Ὕστριξ ἐκ δέρματος μετ' αὐτῶν τῶν τριχῶν μάστιξ.
ὑστριχίδι μαστιγῶν.
Ἀριστοφάνης Βατράχοις.
ἢ Ὕστριξ ἀκανθόχοιρος ἐχῖνος χερσαῖος.
Ὑστριχίς ἡ ἐξ ὑείων τριχῶν μάστιξ.
Ἀριστοφάνης μῶν ὑστριχὶς εἰσέβαλέ σοι εἰς τὰς πλευρὰς πολλῇ στρατιᾷ κἀδενδροτόμησε τὸ νῶτον ἔστι δὲ καὶ ὑστριχὶς θηρίον τρίχας ἔχον ὑὸς ἃς ἐν τῷ διώκεσθαι ἐξακοντίζει κατὰ τῶν διωκόντων.
Ὓς ὑπὸ ῥόπαλον παροιμία παρὰ Δεινολόχῳ ἐπὶ τῶν ἑαυτοὺς εἰς ὄλεθρον ἐμβαλλόντων.
Υἱοὶ θεοῦ οἱ ἀπόστολοι ὡς ἀδελφοὶ τοῦ Χριστοῦ χρηματίσαντες.
εἴπατε γάρ φησί τοῖς ἀδελφοῖς μου προάγω ὑμᾶς εἰς τὴν Γαλιλαίαν.
υἱοὺς δὲ κριῶν τοὺς ἐξ ἐθνῶν πεπιστευκότας ἅτε δὴ φύντας ἐξ ἀλόγων πατέρων.
Δαβίδ ἐνέγκατε τῷ κυρίῳ υἱοὺς κριῶν.
Υἱοὶ δὲ τῶν ἐκτετιναγμένων οἱ σφόδρα ταλαιπωρούμενοι.
Δαβίδ φησιν ὡσεὶ βέλη ἐν χειρὶ δυνατοῦ οὕτως υἱοὶ τῶν ἐκτετιναγμένων.
Ὕφα τὸ ὕφασμα.
Ὕφαλος φάτις ἡ κρυφία.
διὰ τῶν εἱλώτων τροφὰς ὑφάλους εἰσέφερον οἳ μέχρι τινὸς ἐλάνθανον τοῦτο ποιοῦντες ὕστερον δὲ ἑάλωσαν.
Ὕφαλοι ὑποθαλάσσιοι κεκρυμμέναι πέτραι.
ὕφαλός τις ἦν τοῖς βαρβάροις ὁ θάνατος ἥτις ἄμπωτις ἐξαπιναίως καταρροφοῦσά πως τὸ πολέμιον.
Ὑφάντης καὶ Ἀνυφάντης.
ἄνθρωπος ἡμῶν οὐκ ἀπαλλαχθήσεται.
νομάδεσσι γὰρ ἐν Σκύθαις ἀλᾶται Στράτων ὃς ὑφαντοδόνητον ἔσθος οὐ πέπαται ἀκλεὴς δ' ἔβα σπολὰς ἄνευ χιτῶνος.
ξύνες ὅ τοι λέγω.
ξυνίημ' ὅτι βούλει τὸν χιτωνίσκον λαβεῖν.
τοῦτό φησιν ἐπειδὴ οἱ Σκύθαι τῷ χειμῶνι διὰ τὸ ἀφόρητον αὐτοῦ ἐπὶ ἁμαξῶν τὰ πράγματα αὐτῶν βάλλοντες ἀπαίρουσιν εἰς ἄλλην χώραν.
ὁ μὴ ἔχων δὲ ἐκεῖσε ἅμαξαν ἄτιμος παρ' αὐτοῖς κρίνεται.
Ὕφασμα σάκκος.
ἐμβαλὼν δὲ αὐτὸν τὸν ἀπατηλὸν ἐν ὑφάσματι ἐκ τριχῶν εἰργασμένῳ ἐνῆκεν εἰς τοῦ ποταμοῦ τὰς δίνας.
Ὕφαιμος ὁ ᾑμαγμένος μώλωψ.
Ὑφαίνω κατασκευάζω.
Ὑφαιρεῖται παρεκβάλλει.
ἡ κατωτέρω καθέδρα.
Ὑφελκτέον τῶν δᾴδων ἀντὶ τοῦ ὑφαιρετέον.
Ἀριστοφάνης ὑφελκτέον τῶν δᾴδων καὶ ἀπερυστέον τῶν κρεῶν.
τοῦτο ποιοῦσιν ὅταν παφλάζῃ ὁ λέβης ἀφαιροῦντες ἐκ τῶν κρεῶν.
Ὑφέντες ἐγκαθίσαντες ὑποβαλόντες.
οἱ δὲ ἐνέδραν ὑφέντες κτείνουσι τοῦτον δόλῳ.
καὶ αὖθις ὁ δὲ Ἄκαστος λόχον ὑφείσας ἐπεβούλευσε τῷ Πηλεῖ.
καὶ ὃς αἰσθόμενος ἐς πόλεμον κατέστη.
καθίσας ἐξ οὗ καὶ τὸ εἷσε λόχον καὶ εἷσεν ἐπὶ θρόνου.
Ὑφέξειν ὑπενεγκεῖν ὑπομεῖναι.
μὴ νῦν ἐλπίσῃς τὸ σὸν κακὸν ἡμᾶς ὑφέξειν καὶ γὰρ ἂν μαινοίμεθ' ἄν.
αὐτός ὅ γε σόν ἐστιν οἰκείως φέρε.
Ὑφεωρᾶτο ἀλλ' ὅμως ὑφεωρᾶτο καὶ κατεκλᾶτο τὴν ψυχήν ἀποβλέπων εἰς τὸ μέγεθος τοῦ πράγματος.
ὑφεωρᾶτο γοῦν ἀντὶ τοῦ δυσκόλως εἶχεν ἐνενόει ἐδυσωπεῖτο.
Ὑφέρποντα ἐπερχόμενον παραγινόμενον.
ἐπεσκότει γὰρ αὐτῶν ταῖς γνώμαις διὰ τὰς παρανομίας ὁ θεός καὶ τὸν ὑφέρποντα λιμὸν αὐτοῖς οὐκ ἔβλεπον.
Ὑφέσθαι ὑποχωρῆσαι εἶξαι.
Ὕφεσις ἐλάττωσις.
Ὑφέστιος ὁ ἐν τῇ οἰκίᾳ τυγχάνων.
καὶ μηδὲ μοῖρα τοῦ Φαβίων γένους ἐν τοῖς ὑφεστίοις ὑπελείπετο.
Ὑφεστώς ἐνυπόστατος.
Ὕφει τὰ ἡμίτομα ἐπὶ κλίναις βεβλημένα μάλα ἁβραῖς καὶ στρωμναῖς ὕφει τινὶ ὑπερηφάνῳ κεκοσμημέναις ἐπιθέντας ὑπὸ δᾳσὶν ἐπακμαζούσαις τῷ πυρί καὶ τὸν ὑμέναιον ᾀδουσῶν γυναικῶν κομισθῆναι μετὰ χορείας γαμηλίου τε καὶ κερτόμου.
Ὑφειμένοι ὑποχείριοι.
ἢ Ὑφειμένῃ ἐκλελυμένῃ.
ὑφειμένῃ οὖν καὶ διαλειπούσῃ πολλαχῇ τῇ φωνῇ ἐδεῖτο ξυγγνῶναί οἱ βασιλέα.
καὶ αὖθις πλεῖν δ' ἐν κακοῖς ὑφειμένῃ δοκεῖ.
ἀντὶ τοῦ πλέειν.
Ὑφειμένως ἐνδιδομένως.
ἢ ἐκλελυμένως.
Ὑφείς ἐνδούς ὑποχαλάσας.
ὁ δὲ ὑφεὶς τοῦ φρονήματος ἔπεμψεν ἱκετεύων μὴ πολεμηθῆναι.
Ὑφείς ὑποβαλών.
ὑφεὶς μάγον τοιόνδε μηχανορράφον δόλιον ἀγύρτην.
Ὑφεῖσθαι ἀμελῆσαι ὑποχωρῆσαι.
οὐ μὴν ὑφεῖσθαι τῆς χώρας ἀλλὰ μεῖναι καὶ κατασχεῖν.
Ὑφεῖται συγχωρεῖται.
Ὑφηγήσονται ὑποδείξουσιν.
ὁ δὲ Τραϊανὸς ἐξελαύνει ὡς ἐπὶ τὴν Ἀνθεμουσίαν γῆν ἐπὶ ταύτην γὰρ καὶ Ἄυγαρος ὑφηγεῖτο ἰέναι.
ἀντὶ τοῦ συνεβούλευεν ὑπετίθετο.
Ὑφῆκεν ὑπέβαλεν ὑπέθηκεν.
ὁ δὲ ἐνέδραν αὐτῷ τινα ὑφῆκεν.
Ὕφηνε κατεσκεύαζεν.
ἐκ τοῦ ὑφαίνω.
Ὑφηνίοχος ἀντὶ τοῦ ἡνίοχος.
Ὑφῆραν ἔλαβον.
Ὑφῆς πέπλου ζήτει ἐν τῷ ἀρρηνοφορεῖν.
Ὑφήφασμαι Ἀττικὸς παρακείμενος.
ὑφαίνω ὑφανῶ ὕφαγκα ὕφαμμαι.
ἔθος δὲ ἔχουσιν οἱ Ἀττικοὶ πολλάκις ἐν τοῖς τοιούτοις ῥήμασι τρέπειν τὸ πρὸ τοῦ μ σύμφωνον εἰς σ γίνεται ὕφασμαι.
ἐπεὶ δὲ οὐδέποτε ὁ Ἀττικὸς παρακείμενος ἔχει τὰ αὐτὰ φωνήεντα ἐν τῇ πρώτῃ καὶ δευτέρᾳ συλλαβῇ ἐτράπη τὸ υ εἰς η καὶ γίνεται ὑφήφασμαι.
Ὑφιέμενον ἐνδιδόμενον.
καὶ Ὑφιέναι ὑπενδοῦναι.
Ὑφίει συνεχώρει.
Ὑφιζάνει ὑποκαθέζεται ἐλαττοῦται.
Ὑφιζήσεις ὑποχαλάσεις ἐνδόσεις.
ἐξέκλινε τὰ γεώδη καὶ μαλακὰ καὶ ψαμμώδη διὰ τὰς ἐσομένας ὑφιζήσεις ἐπὶ τοῖς βάρεσι τοῖς ἐπιτιθεμένοις.
Ὑφιστάμενος βεβαιῶν ἐπαγγελλόμενος.
δηλητηρίοις φαρμάκοις ἀνελεῖν τὸν Πύρρον ὑφιστάμενος.
Ὑφιστάς ὑποστάς ὑποτιθείς.
Ὑφίσταται ὑπισχνεῖται διαβεβαιοῦται.
Ἀππιανός ὁ δὲ ὑφίσταται γράμματα διοίσειν διὰ τῶν ἐχθρῶν ἐς τὸ Καπιτώλιον.
καὶ αὖθις οἱ δὲ κωλύσειν ὑφίσταντο τὰ Ῥωμαϊκὰ δύο σκάφη ὡς προεκδραμόντα τοῦ παντὸς στόλου.
Ὑφόωσιν ὑφαίνουσιν.
Ὑφορμοῦν ἀπαντῶν ἐναντιούμενον.
Ὑφορώμενος ὑποστελλόμενος ἢ ἐννοῶν καὶ οὐδὲν ὑφορώμενος τὸν τῶν νεωτέρων γέλωτα ταῦτα ἐτέλει σεμνῷ προσώπῳ.
Ὑφορώμενοι οἱ δὲ τὰ χρήματα ὑφορώμενοι καὶ φιλεῖν αὐτὰ ἀποδιδράσκοντες.
ἀντὶ τοῦ μισοῦντες παρατηροῦντες ἢ ὑπονοοῦντες προσδοκῶντες.
Ὑφωμαδόν ὁμοθυμαδόν.
ὁ δὲ τοῖς ὤμοις φέρων ἐπωμαδὸν καὶ ἐπωμάδιος λέγεται.
Ὕφυδροι Θουκυδίδης ἐσένεον δὲ κολυμβηταὶ ὕφυδροι καλῴδια ἐν ἀσκοῖς ἐφέλκοντες μήκωνα μεμελιτωμένην καὶ λίνου σπέρμα κεκομμένον.
ὑπὸ τὸ ὕδωρ ὄντες.
Ὑψαγόρας ὑψιλόγος.
ἐχρῆτο δὲ κομπολογίαις καὶ ὑψηγόρας τις ἦν καὶ τραχύς.
ὁ δὲ Βῶνος κατ' οὐδὲν τοῖς ῥήμασιν ὑποχαλάσας ἀνεμίμνησκε τῆς ἐν Σκυθίᾳ μάχης.
Ὑψαυχεῖν ὑψηλοφρονεῖν.
Ὁ ὑψαυχήν ἀρσενικόν.
ζήτει δέ εἰ καὶ θηλυκόν.
Ὑψήγορε μεγαληγόρε.
ἀπειλούντων τε καὶ ὑψηλολογουμένων.
Ὑψηλοτέρας ἀλαζονικωτέρας ὑπερφερεστέρας.
ὑψηλοτέρας ἔγραψε Καπανέως ἐπιστολάς ἐπαρθεὶς ἢ χαυνωθεὶς ἢ καὶ κεπφωθείς ὑπὲρ ὧν τὸν θεὸν πολλάκις ὑπομιμνήσκω καὶ τὸ Ἰὼ Νέμεσι καὶ βαρύβρομοι βρονταὶ συνεχῶς βοῶ.
καὶ αὖθις ὑψῆλ' ἐφρόνεις κἀπ' ἄκρων ὡδοιπόρεις τουτέστιν ἐπ' ἄκρων δακτύλων ἔβαινες γαυριῶν ὅτ' οὐδὲν ὢν τοῦ μηδὲν ἀντέστης ὕπερ κοὔτε στρατηγοὺς οὔτε ναυάρχους μολεῖν ἡμᾶς Ἀχαιῶν οὔτε σὺ διωμόσω.
Ὑψηλότερος εὐδαιμονέστερος.
Ὑψηλῶς μεγάλως.
Ὑψηρεφές ὑψηλόν.
Ὑψηχής ὁ ὑψαύχην.
καί ὑψηχέες ἵπποι.
Ὕψι εἰς ὕψος καὶ Ὑψοῦ ἐφ' ὕψους.
Ὑψιβρεμέτης ἐν ὕψει βροντῶν.
Ὑψίζοντος ποταμοῦ.
Ὑψίζυγος ἐν ὕψει θρόνον ἔχων.
Ὑψικάρηναι ὑψηλαί.
Ὑψικέρατα πέτραν τουτέστιν ὑψικέρατον κατὰ μεταπλασμόν.
Κυνθίαν ἔχων ὑψικέρατα πέτραν.
Ἀριστοφάνης Νεφέλαις.
Ὑψικρατεῖν τὰ ἐν τῷ ὕψει κρατεῖν.
Ὑψιμέδοντες ἐν ὕψει βασιλεύοντες.
Ὑψιπέτηλον ἐφ' ὕψους τὰ φύλλα ἔχον.
πέδιλον δέ.
Ὑψιπέτης ὁ εἰς ὕψος πετόμενος.
ὑψιπετὴς δὲ ὁ ἀπὸ ὕψους πεσών.
Ὑψιστάριος αἵρεσίς τις ὑψιστάριοι οἱ τὸν Ὕψιστον καλοῦντες.
Ὑψιφοίτης ὑψηλοπόρος ἢ ὑψίφρων.
Ὑψόθι ἐν ὕψει.
Ὑψόροφος ὁ ὑψηλὸν ὄροφον ἔχων.
Ὕψος ἔπαρμα.
καὶ Ὕψος ἡμερῶν ἡ εὐημερία.
Δαβίδ οἱ πολεμοῦντές με ἀπὸ ὕψους.
Ὑψοῦ διᾴττει ἐν ὕψει ὁρμᾷ καὶ τρέχει.
Ὑψοῦτε ἀντὶ τοῦ ὑψηλὸν αὐτὸν κηρύττετε.
Δαβίδ ὑψοῦτε κύριον τὸν θεὸν ἡμῶν καὶ προσκυνεῖτε τῷ ὑποποδίῳ τῶν ποδῶν αὐτοῦ.
ὑποπόδιον τοῦ θεοῦ πάλαι μὲν ὁ θεῖος ἐνενόμιστο νεώς νῦν δὲ αἱ κατὰ πᾶσαν γῆν καὶ θάλατταν ἐκκλησίαι ἐν αἷς τῷ θεῷ τὴν προσκύνησιν ἀπονέμουσιν.
Ὑψώθητι ἀντὶ τοῦ δεῖξον πᾶσιν ἀνθρώποις τὸ ὕψος σοῦ.
Δαβίδ ὑψώθητι ἐπὶ τοὺς οὐρανοὺς ὁ θεός.
Ὑψώθητι ἀντὶ τοῦ ὑψηλὸς δείχθητι καὶ πάντων ὑπέρτερος.
Δαβίδ φησι πρὸς τὸν θεόν.
Ὑψῶ σε αἰτιατικῇ.
Ὕψωσεν ἐπῇρεν.
καὶ Ὕψωσις ἔπαρσις.
Φαβέας ὁ καὶ Ἀμίλκας Καρχηδονίων στρατηγός.
ζήτει περὶ τούτου ἐν τῷ Ἀμίλκας.
Φάβιος Πίκτωρ συγγραφεὺς Ῥωμαίων.
οὗτος λέγει ἄρχοντι Ῥωμαίων μὴ ἐξεῖναι μηδενὶ σφετερίσασθαι ἐκ τοῦ δημοσίου ὁτιοῦν.
Φάβιος ὅτι Φάβιος Μάξιμος ὕπατος Ῥωμαίων νεώτερος ὢν καὶ τὸν πρὸς Σαμνίτας πόλεμον ἐγκεχειρισμένος θρασύτερον ἢ ἀσφαλέστερον τοῦ ἔργου προσαψάμενος ἐσφάλη τρισχιλίων νεκρῶν ἀπομάχων τε πλείστων τοῖς Ῥωμαίοις γεγενημένων.
ἡ δὲ βουλὴ τοῦτον παραλύει τῆς ἡγεμονίας.
ὁ δὲ τούτου πατὴρ ὁμώνυμος τῷ παιδὶ πολλαῖς ἐνηθληκὼς ἀνέκαθεν στρατείαις ἐδεῖτο τῆς βουλῆς ἀνεῖναι τῷ Φαβίῳ τὰ ἐγκλήματα αὐτὸς ἀναμάχεσθαι τὸ τοῦ παιδὸς πταῖσμα κρείττοσιν ἔργοις ὑφιστάμενος.
εἴξασα ἡ βουλὴ αἰδοῖ τοῦ ἀνδρὸς ἐπιτρέπει αὖθις τῷ νέῳ τὴν τοῦ πολέμου ἡγεμονίαν πρεσβευτὴν αὐτῷ τὸν πατέρα δοῦσα ὡς ἂν μή τι δι' ἀπειρίαν σφάλλοιτο.
καὶ ὃς ἀφικόμενος ἐς τὴν πολεμίαν ἀριστεύει καὶ θρίαμβον κατάγει.
Φαβωρῖνος Ἀρλεάτου τῆς ἐν Γαλλίᾳ πόλεως ἀνὴρ πολυμαθὴς κατὰ πᾶσαν παιδείαν γεγονὼς δὲ τὴν τοῦ σώματος ἕξιν ἀνδρόγυνος  φιλοσοφίας μεστός ῥητορικῇ δὲ μᾶλλον ἐπιθέμενος γεγονὼς ἐπὶ Τραϊανοῦ τοῦ καίσαρος καὶ παρατείνας μέχρι τῶν Ἀδριανοῦ χρόνων τοῦ βασιλέως.
ἀντεφιλοτιμεῖτο γοῦν καὶ ζῆλον εἶχε πρὸς Πλούταρχον τὸν Χαιρωνέα εἰς τὸ τῶν συνταττομένων βιβλίων ἄπειρον.
γέγραπται γοῦν αὐτῷ φιλόσοφά τε καὶ ἱστορικά ὧν πολὺς ἀριθμός.
ἔστι δὲ καὶ τῶν βιβλίων αὐτοῦ ταῦτα Περὶ τῆς Ὁμήρου φιλοσοφίας Περὶ Σωκράτους καὶ τῆς κατ' αὐτὸν ἐρωτικῆς τέχνης Περὶ Πλάτωνος Περὶ τῆς διαίτης τῶν φιλοσόφων καὶ ἄλλα.
οὗτος ἔγραψε καὶ γνωμολογικά.
Φαβρίκιος ὅτι Φαβρίκιος τῆς ἐπὶ τὸν Πύρρον σταλείσης δυνάμεως ἀποδείκνυται ἡγεμών ἀνὴρ πάλαι ἐγνωσμένος τῷ βασιλεῖ καὶ τῆς αὐτοῦ μεγαλοφροσύνης ἐναργὲς ἐξενηνοχὼς σύμβολον.
ἀντικαθεζομένων γὰρ ἀλλήλοις τῶν στρατοπέδων νύκτα φυλάξας ἀνήρ τις εἴτε ἰατρὸς εἴτε ἕτερος τῶν περὶ τὴν τράπεζαν τοῦ βασιλέως τεταγμένων ὡς τὸν Φαβρίκιον ἀφίκετο δηλητηρίοις φαρμάκοις ἀνελεῖν τὸν Πύρρον ὑφιστάμενος ἤν οἵ τις δοθείη πρὸς αὐτοῦ χρημάτων ὠφέλεια ὃν ὁ Φαβρίκιος ἀποστυγήσας τῆς ἐγχειρήσεως ἀποπέμπει τῷ Πύρρῳ δέσμιον.
ἀγασθεὶς δὴ οὖν τὸ πραχθὲν ὁ Πύρρος ἀναβοῆσαι λέγεται οὗτός ἐστι καὶ οὐκ ἄλλος Φαβρίκιος ὃν δυσχερέστερον ἄν τις παρατρέψοι τῆς οἰκείας ἀρετῆς ἢ τῆς συνήθους πορείας τὸν ἥλιον.
ὁ δὲ Πύρρος τὸν περὶ τοῦ παντὸς ἀναρρίψας κύβον τοῖς ὅλοις ἐσφάλη.
Φαγανθρώπων ἀκαθάρτων.
Φαγέδαινα νόσος λοιμική.
καὶ Φαγεδαίνη εἶδος βοτάνης.
Φαγεῖν ζῶν Ἰούνιος ὄνομα εἰς τὴν ἱππάδα τελῶν καὶ φαγεῖν ζῶν συνήθης ἦν τοῖς ὑπάτοις κοιλιοδαίμων τε καὶ ταγηνοκνισοθήρας.
Φαγεῖν γενικῇ.
μὴ μήλου τε παράπαν φαγεῖν.
ζήτει ἐν τῷ τοῦ ὁσίου Σάβα βίῳ.
καὶ φάγετε γενικῇ.
ἡ παροιμία ἔλθετε φάγετε τῶν ἐμῶν ἄρτων.
Φαγήματα βρώματα.
εἶδε φορτίον χλωρῶν ἀκανθῶν ἃ καμήλοις ἐστὶ φαγήματα ἡ δὲ τὴν κεφαλὴν καθῆκε.
Φάγω αἰτιατικῇ.
καὶ γενικῇ σπανίως.
Φάγωμεν καὶ πίωμεν τὰ ἐνεργητικὰ διὰ τοῦ ω μεγάλου τὰ δὲ παθητικὰ φάγονται καὶ πίονται διὰ τοῦ ο μικροῦ.
Φαγύλιον μαρσίππιον.
Φᾶ δὲ σίδαρον παιδὸς ἑοῦ φύρδαν μεστὸν ἔχουσα φόνου.
Φαέθοντα τόκον ἐπιφανῆ καὶ καταπληκτικὸν τὴν πρόσοψιν.
Φαέθων λάμπων ἥλιος.
Σοφοκλῆς ποῦ ποτε κεραυνοὶ Διός ἢ ποῦ φαέθων ἠέλιος εἰ ταῦτ' ἐφορῶντες κρύπτουσιν ἕκηλοι οἷον οὐκ ἄγουσιν ἐς φῶς τὴν παρανομίαν.
καὶ Ὅμηρος οὔτε γὰρ ἠέλιος φαέθων ὑπερέσχεθε γαίης.
δείκνυσι δὲ ὁ Ποιητὴς σφαιροειδῆ εἶναι τὸν κόσμον.
Φαεσίμβροτος ὡς φέρουσα φῶς τοῖς ἀνθρώποις.
Φαεσφόρους φωτοφόρους φωτὸς παρεκτικάς γνώσει φωτιζούσας.
Φαεινόν λαμπρόν.
καὶ πλέγμασι φαεινοῖς ἐκδεχόμενοι τὰ τρωκτά κάρυα καὶ βαλάνους.
Φαείνω λάμπω.
Φαθί ὀξυτόνως.
ἐξόπισθεν αὐτὸ φαθὶ τοῦ μόλωμεν.
Ἀριστοφάνης Ἱππεῦσι.
Φακαῖ τὸ ἕψημα τοῦ φακοῦ.
θηλυκῶς ἡ ἑψηθεῖσα ἀρσενικῶς δὲ ὁ ἀνέψητος.
καὶ παροιμία ἔπειτα πλουτῶν οὐκ ἔθ' ἥδεται φακῇ προτοῦ δ' ὑπὸ τῆς πενίας ἅπαντά γ' ἤσθιεν.
ἐπὶ τῶν πλουσίων γεγονότων ἀπὸ πενήτων.
καὶ Φακός τὸ ὠμὸν ὄσπριον.
Φακὸς ὕδατος εἶδος ὑδατοδόχου ἀγγείου ἐνοδίου ὃ ἀγροικικῶς παρ' ἡμῖν ἀσκοδαῦλα λέγεται.
καὶ ἐπεφέρετο παρὰ τοῦ Σαούλ ὅτε ἐδίωκε τὸν Δαβίδ.
ὅτι Φακᾶς Διοσκουρίδης ὁ ἰατρὸς ἐπεκλήθη διὰ τοὺς ἐπὶ τῆς ὄψεως φακούς.
παροιμία Φακοῦ γωνίαν κρατεῖς ἐπὶ τῶν ἀδυνάτων.
παροιμία Φακὸν κόπτεις ἐπὶ τῶν ἀνηνύτων καὶ μὴ ὄντων λέγεται.
Φακεέ βασιλεὺς Ἰσραήλ ὃς ἐπολέμησε τῷ Ἄχαζ καὶ ἀνεῖλεν ἡμέρᾳ μιᾷ ἄνδρας δυνατοὺς ͵αφʹ καὶ ᾐχμαλώτευσε γυναῖκας καὶ παῖδας ͵ατʹ.
Φάκελλον φορτίον ἢ εὐάλωτον.
Θουκυδίδης φοροῦντες ὕλης φακέλλους παρέβαλλον ἀπὸ τοῦ χώματος.
καὶ Ἰώσηπος φακέλλους ὕλης ξηρᾶς περιβαλὼν τῷ χωρίῳ πῦρ ἐνῆκε.
Φάκελλον φορτίον.
ὁ δὲ Ἀπόλλων κελεύει ἀποδόσθαι τῷ Νικάνορι φάκελλον βύβλου τετρακοσίων χρυσῶν καὶ τέφραν ἐργάσασθαι καὶ βρέξαντα τῷ τῆς Μαρείας λίμνης ὕδατι ἐπιπλάσαι τοὺς ὀφθαλμούς.
Φάκελλος τὸ τῆς κεφαλῆς φόρεμα.
ὃ καὶ φακιόλιον λέγεται.
λέγεται δὲ καὶ ὁ δεσμὸς τῶν καλάμων.
ὅτι Κρέων ἐν τῷ πρώτῳ τῶν ῥητορικῶν κορδύλην φησὶ καλεῖσθαι παρὰ Κυπρίοις τὸ πρὸς κεφαλῆς προσείλημα ὃ δὴ παρ' Ἀθηναίοις καλεῖται κρώβυλον παρὰ δὲ Πέρσαις νιδάριον.
Φάλα κόσμος τῆς περικεφαλαίας.
Φαλαγγαρχία αἱ δύο μεραρχίαι ἀνδρῶν ͵δϞϚʹ.
τοῦτο ἔνιοι καὶ ἀποτομὴν κέρατός φασιν οἱ δὲ μέρος.
πάλαι δὲ καὶ στρατηγία ἐκαλεῖτο καὶ ὁ ἡγούμενος στρατηγός νῦν δὲ φαλαγγάρχης.
Φάλαγγες στίχες τάξεις.
οἱ δὲ τὸ ἐκ πλειόνων τάξεων ὁπλιτικὸν πλῆθος.
λέγεται καὶ τὰ τῶν δακτύλων ἄρθρα καὶ νεὼς ὑπερείσματα.
ἔνιοι καὶ τὸ στρογγύλον ξύλον καὶ σύμμετρον φαλάγγια λέγεται καὶ τοῦ ζυγοῦ ὁ κανὼν φάλαγξ.
καὶ ἐπὶ τῆς νεὼς ἡ διαβάθρα.
καὶ ὁ ἀράχνης δέ ὃν ἔνιοι καλοῦσι φαλάγγιον.
καὶ οἱ κόρακες δὲ παρὰ Ἀττικοῖς φαλάγγια.
Φάλαγγες αἱ τάξεις παρὰ τὸ πελάσαι ἄγχι.
φάλαγγες δὲ τῶν νεῶν παρὰ τὸ σπᾶν εἰς ἅλα.
Φάλαγξ θηλυκῶς ὁ ἀράχνης.
Πλάτων Ἑλλάδι ἐοίκασιν ἡμῖν οἱ νόμοι τούτοισι τοῖσι λεπτοῖς ἀραχνίοις ἃ τοῖσι τοίχοισιν ἡ φάλαγξ ὑφαίνει.
Φάλαγξ ἀράχνιόν τι.
λέγουσι δὲ φάλαγγας καὶ τὰ ἄκρα τῶν δακτύλων ἅπερ λέγει Ἀριστοφάνης ἐν Βατράχοις εἱλίσσετε δακτύλοις φάλαγγες ἱστότονα πηνίσματα.
καὶ στρατιωτικὴ τάξις ἐκ μʹ ἀνδρῶν.
Λεύκιος δὲ ὁ ὕπατος οὐχ ἑωρακὼς φάλαγγα τοπαράπαν ἀλλὰ τότε πρῶτον ἐπὶ τοῦ Περσέως πρός τινας πολλάκις ἀνθωμολογεῖτο τῶν ἐν τῇ Ῥώμῃ μηδὲν ἑωρακέναι φοβερώτερον Μακεδόνων φάλαγγος καίτοι γε πολλοὺς οὐ μόνον τεθεαμένος ἀλλὰ καὶ χειρισάμενος ἀγῶνας εἰ καί τις ἄλλος.
Φαλαγγηδόν δίκην τάξεως.
Φαλάγγια ζῶόν τι τῶν δακέτων ἐστὶ τὸ φαλάγγιον.
καὶ Φαλακρότερος εὐδίας.
Φαλακρὸν τίλλεις ἐπὶ τῶν μάτην πονούντων.
Φάλανθοι φαλακροί.
ἄνθος γὰρ ἡ λευκὴ θρίξ.
Φάλαρα τὰς προμετωπίδας τοὺς ἀσπιδίσκους τὴν κόσμησιν τὴν κατὰ τὸ μέτωπον τῶν ἵππων.
παρὰ δὲ Ἡροδότῳ τὰ περὶ τὰς γνάθους σκεπάσματα.
Φάλαρις Ἀκραγαντῖνος τυραννήσας δὲ Σικελίας ὅλης κατὰ τὴν νβʹ ὀλυμπιάδα.
ἔγραψεν ἐπιστολὰς πάνυ θαυμασίας.
Αἰλιανός φησι περὶ τούτου ὅτι Λοξίας δὲ καὶ Ζεὺς πατὴρ ἀναβολὴν θανάτου ἐψηφίσαντο ἔτη δύο Φαλάριδι ἀνθ' ὧν ἡμέρως Χαρίτωνι καὶ Μελανίππῳ προσηνέχθη.
Φαλλάκιον ποίημα αὐτοσχέδιον ἐπὶ τῷ φαλλῷ ᾀδόμενον.
καὶ Φάλαικος.
Φάλεκ κατὰ τὴν προφητικὴν φωνὴν τὸ ἥμισυ λέγεται τοῦ χρόνου τῆς τοῦ Χριστοῦ παρουσίας ἀπὸ γὰρ Ἀδὰμ μέχρι τοῦ κατακλυσμοῦ ἐπὶ Νῶε ἔτη ͵βσμβʹ ἀπὸ δὲ τοῦ κατακλυσμοῦ ἕως τοῦ Φάλεκος ἔτη ψνηʹ ὡς γίνεσθαι ἔτη ͵γʹ ἀπὸ γὰρ κτίσεως κόσμου μέχρι τῆς ἀναλήψεως τοῦ κυρίου ἡμῶν Ἰησοῦ Χριστοῦ ἔτη ͵Ϛʹ.
Φαληρεύς πολίτης Φαλήρων.
Φάληρον δὲ λιμὴν τῆς Ἀττικῆς.
Φαληριόωσα εἰς ὕψος ἐπαιρομένη.
Φαληρίς ὄρνις λιμναία.
ἐσχημάτισται δὲ παρὰ τὸ φάλον.
καὶ Φαληρῖται ἔθνος.
Φάληροι δῆμος τῆς Ἀντιοχίδος.
ἀφ' οὗ ὁ δημότης Φαληρεύς.
Φαλῆς ὡς Ἑρμῆς.
Φαλῆς Φαλῆτος.
ὥσπερ Ὅμηρος ἥρμοσε κατάπληξιν τῇ φυγῇ καὶ ἑταίραν αὐτῆς ἔφησεν εἶναι θεσπεσίη ἔχε φύζα  φόβου κρυόεντος ἑταίρη οὕτω καὶ ὁ Κωμικὸς ἐκεῖθεν λαβὼν τὰς ἀφορμὰς Διονύσῳ Φαλῆν ἑταῖρον εἶναί φησιν ἀκόλουθα γὰρ Διονυσιακῷ πότῳ τὰ ἀφροδίσια.
Φαλλίονες δὲ εἰς τιμὴν τοῦ Διονύσου ἐπὶ γέλωτι στρατευόμενοι οὕτω καλούμενοι ἀπὸ τῶν φαλλῶν τοῦ Διονύσου.
πολλίωνας δὲ ὕστερον αὐτοὺς παραφθείροντες τὸ ὄνομα ὀνομάζουσιν.
Φαλλικά τὰ ἐπὶ τῷ φαλλῷ ᾀδόμενα μέλη.
Φαλίσκοι ζήτει ἐν τῷ ἁρμοσταί.
Φαλκίδιος νόμος ἐστὶ παρὰ καίσαρος τεθεὶς Γαΐου Ὀκταβίου πλείστην καὶ νῦν ἰσχὺν ἔχων εἰς τὰς τῶν κλήρων διαδοχάς πρὸς Φαλκιδίου τοῦ δημάρχου εὑρημένος.
Φάλκων Φάλκωνος ὄνομα.
καὶ εἶδος ἱέρακος.
Φαλκωνίλλα ὄνομα κύριον.
Φάλον τὸ προμετωπίδιον.
Φάλος βῶλος ἢ λόφος ἢ ἡ ὑπερέχουσα πέτρα ἐν θαλάσσῃ.
Φαλλοφόροι ἰθύφαλλοι αὐτοκάβδαλοι.
ἰδέαι μουσικῶν.
καὶ οἱ μὲν κιττοῦ στέφανον ἐφόρουν οἱ δὲ Ἰθύφαλλοι προσωπεῖα μεθυόντων εἶχον καὶ χειρῖδας ἀνθινάς καὶ χιτῶνα μέχρι τῶν σφυρῶν.
οἱ δὲ Φαλλοφόροι ἐκ βύβλου δέρματος ἔσκεπον τὰς ὄψεις κιττῷ καὶ ἴοις στεφανούμενοι.
Φαλλοί μόρια δερμάτινα.
ἢ ξύλον ἐπίμηκες ἔχον ἐν τῷ ἄκρῳ σκύτινον αἰδοῖον.
Φαλλοί αἰδοῖον σύκινον.
ὕστερον δὲ ἐκ δερμάτων ἐρυθρῶν σχῆμα αἰδοίου ἔχοντες ἀνδρείου.
καὶ τοῦτο ἑαυτοῖς περιθέμενοι ἔν τε τοῖς τραχήλοις καὶ μέσοις τοῖς μηροῖς ἐξωρχοῦντο τιμὴν τῷ Διονύσῳ ἐν τοῖς Διονυσίοις ἄγοντες.
Φαλοί τὰ ἐπὶ τῶν περικεφαλαιῶν λαμπρὰ ἀσπιδίσκια.
λόφοι δὲ αἱ τριχώσεις.
Φαμέας ὄνομα κύριον.
τὰς προφυλακὰς βλέπων ὁ Φαμέας ὢν οὐκ ἄψυχος ἐξέκλινε τὰς πρὸς τὸν Σκιπίωνα συμπλοκάς.
Φαμέν λέγομεν.
ἀπέσκωπτον δὲ εἰς Ἰοβιανὸν ᾠδαῖς καὶ παρῳδίαις καὶ τοῖς λεγομένοις φαμώσσοις Φανάς τὰς ἐκλάμψεις.
Φάναι ἐν αὑτῷ ὑπολαμβάνειν τὸ δὲ λέγειν ἑτέρῳ δηλοῦν.
Φάναι εἰπεῖν.
Φάναι τὸ εἰπεῖν.
Φᾶναι δὲ τὸ λάμψαι.
Φανερῶ αἰτιατικῇ.
Φανερῶς ἐναργῶς ἑτοίμως.
Ἀριστοφάνης Νεφέλαις φανερῶς ἠκούσατέ μου καλέσαντος.
Φανή λαμπρά καθαρά.
Ἀριστοφάνης ἵνα μη'γχέσαιμ' εἰς τὴν σισύραν φανὴ γὰρ ἦν.
Φάνης ἐν τοῖς Ὀρφικοῖς εἰσηνέχθη ὁ Φάνης αἰδοῖον ἔχων περὶ τὴν πυγήν ὃν ἔλεγον ἔφορον τῆς ζῳογόνου δυνάμεως.
καὶ ὁ Ἠρικαπαῖος ἕτερον καταπιόντα πάντας τοὺς θεούς ὡς τὸν Κρόνον.
Φανίας ἢ Φαινίας Ἐρέσιος φιλόσοφος Περιπατητικός Ἀριστοτέλους μαθητής.
ἦν δὲ ἐπὶ τῆς ριαʹ ὀλυμπιάδος καὶ μετέπειτα ἐπὶ Ἀλεξάνδρου τοῦ Μακεδόνος.
Φανίας ὄνομα κύριον τῶν ἐστρατηγηκότων τις οὕτως ἐκαλεῖτο.
Φάνιον τόπος εἰς ὃν τὰ καθάρματα ἐξέβαλλον.
Φανόδημος ὄνομα κύριον.
Φανός φαεινός.
καταγγέλλων καὶ φανερὰ ποιῶν τὰ πράγματα καὶ μηνύων.
ἢ ἀπὸ τοῦ φαίνειν ὅ ἐστι συκοφαντεῖν.
ὅπως ἔσομαί σοι φανὸς ὑπογραφεὺς δικῶν.
Φανὸν δὲ πᾶν τὸ φαῖνον ἐκάλουν.
ἐκ δὲ τῶν ἀμπελίνων τὰς λαμπάδας κατεσκεύαζον.
διὸ λέγεται φανὸς ἀμπέλου.
Φανοστράτη θηλυκόν.
Ἀπολλόδωρος ἐν τῷ περὶ τῶν Ἀθήνησιν ἑταιρῶν ταύτην φησὶν ἐπονομάζεσθαι Φθειροπύλην ἐπειδὴ ἐπὶ τῆς πύλης ἑστῶσα ἐφθειρίζετο.
Φανότερον λαμπρότερον.
Φανοτεῦσιν ὡμολόγησε τὴν ἄκραν αὐτοῖς παραδώσειν τὴν ἐν τοῖς Φανοτεῦσιν.
Φανῶν κατηγορήσων.
Ἀριστοφάνης μικρός γε μῆκος οὗτος ἀλλ' ἅπαν κακόν.
τὸν Νίκαρχόν φησι.
Φαντάζομαι συκοφαντοῦμαι.
οὕτως Ἀριστοφάνης.
πλέω τοῦ φαντασθέντος ἦν ὃ διέφυγεν.
οἱ παλαιοὶ τὸ φαντάζεσθαι ἐπὶ τοῦ φαίνειν ἔλεγον.
Φαντασία ὑπόληψις.
εἰδὼς γάρ ὅτι φαντασία περὶ αὐτόν ἐστιν ὡς ἔχοντα χρήματα μεθ' ἑαυτοῦ πλείω ἡρμόσατο πρὸς τὴν ὑπόθεσιν ἐνδεχομένως.
καὶ αὖθις οἱ δὲ Ῥωμαῖοι μετὰ μεγάλης φαντασίας καὶ συμπαθείας τοῦ δήμου προῆγον ἐπὶ τὰς πράξεις.
Φαντασία γνωστικαὶ καὶ ζωτικαὶ καὶ ὀρεκτικαὶ δυνάμεις τῆς ψυχῆς φαντασία καὶ αἴσθησις.
διαφέρουσι δὲ ἀλλήλων ὅτι ἡ μὲν αἴσθησις πρὸς τὸ ἐκτὸς ἀποτείνεται ἡ δὲ φαντασία ἔνδον ἔχει τὴν γνῶσιν.
καὶ ἡ μὲν αἴσθησις τὸ παρὸν μόνον καὶ οὗ ἀντιλαμβάνεται ἔξωθεν τοῦτο οἶδεν ἡ δὲ φαντασία παρὰ τῆς αἰσθήσεως λαβοῦσα τῶν αἰσθητῶν τοὺς τύπους ἐν ἑαυτῇ τούτους ἀναπλάττει ὅθεν καὶ παθητικὸν νοῦν Ἀριστοτέλης αὐτὴν καλεῖ νοῦν μὲν ὡς ἔνδον ἔχουσαν τὸ γνωστὸν καὶ ἁπλῇ προσβολῇ ὥσπερ ἐκεῖνος ἐπιβάλλουσαν παθητικὸν δέ διότι μετὰ τύπων καὶ οὐκ ἀσχηματίστως.
ἐκλήθη δὲ φαντασία οἱονεὶ φαοστασία τις οὖσα φαντασία γάρ ἐστιν ἡ τῶν φανθέντων στάσις ἵστησι γὰρ ἐν αὐτῇ τὰ ἔξω φανέντα.
ἑκατέρα δὲ αὐτῶν περὶ μερικὰ ἀποτείνεται τὸ γὰρ λευκὸν οἶδεν οὐ μὴν πᾶν λευκόν.
διαφέρει δέ ὅτι ἡ μὲν τὸ ἔξω ἡ δὲ τὸ ἐντὸς οἶδε.
καὶ ἡ μὲν φαντασία τῶν εʹ αἰσθήσεων δέχεται τοὺς τύπους ἑκάστη δὲ τῶν αἰσθήσεων μόνον τὸ ἴδιον αἰσθητὸν γινώσκει.
Φαντασία καὶ φάντασμα διαφέρει φάντασμα μὲν γάρ ἐστι δόκησις διανοίας οἷα γίνεται κατὰ τοὺς ὕπνους φαντασία δὲ τύπωσις ἐν ψυχῇ τουτέστιν ἀλλοίωσις.
οὐ γὰρ δεκτέον τὴν τύπωσιν οἱονεὶ τύπον σφραγιστῆρος ἐπεὶ ἀνένδεκτόν ἐστι πολλοὺς τύπους κατὰ τὸ αὐτὸ περὶ τὸ αὐτὸ γίνεσθαι.
νοεῖται δὲ φαντασία ἡ ἀπὸ ὑπάρχοντος κατὰ τὸ ὑπάρχον ἐναπομεμαγμένη καὶ ἐναποτετυπωμένη καὶ ἐναπεσφραγισμένη οἵα οὐκ ἂν γένοιτο ἀπὸ μὴ ὑπάρχοντος.
τῶν δὲ φαντασιῶν αἱ μέν εἰσιν αἰσθητικαί αἱ δὲ οὔ αἰσθητικαὶ μὲν αἱ δι' αἰσθητηρίου ἢ αἰσθητηρίων λαμβανόμεναι οὐκ αἰσθητικαὶ δὲ αἱ διὰ τῆς διανοίας καθάπερ τῶν ἀσωμάτων καὶ τῶν ἄλλων λόγῳ λαμβανομένων.
Φάος φῶς.
ὦ φάος ἁγνὸν καὶ γῆς ἰσόμοιρος ἀήρ ὥς μοι πολλὰς μὲν θρήνων ᾠδάς πολλὰς δ' ἀντήρεις ᾔσθου στέρνων πληγὰς αἱμασσομένων ὁπόταν δνοφερὰ νὺξ ὑπολειφθῇ.
ἡ Ἠλέκτρα φησί.
λέγει δέ ὅτι οὐ διαλείπω νυκτὸς καὶ ἡμέρας κλαίουσα.
καὶ αὖθις ἥδιστον φάος ἡμέρας ἔσται τοῖς παροῦσι.
καὶ ζήτει ἐν τῷ φόως.
Φάων φασὶν ἐπὶ τῶν ἐρασμίων καὶ ὑπερηφάνων.
τοῦ γὰρ Φάωνος ἐρασθῆναί φασι σὺν πολλοῖς καὶ Σαπφώ οὐ τὴν ποιήτριαν ἀλλὰ Λεσβίαν καὶ ἀποτυγχάνουσαν ῥίψαι ἑαυτὴν ἀπὸ τῆς Λευκάδος πέτρας.
Φάραγξ τὸ τῆς γῆς βάραθρον ὅπερ ὅταν ὕδωρ δέξηται ἀφανίζει αὐτό.
Φάραγξ ἡ κοιλότης τῆς γῆς.
τοῦ Περσικοῦ τὴν ἐπιφορὰν ἀποκλίνοντος διὰ τὸν παραβραβεύοντα φάραγγα.
τουτέστι διορίζοντα.
Φάρυγξ δέ φάρυγγος γράφουσιν οἱ πολλοί.
Φαραώ οὕτως ἐκαλοῦντο πάντες οἱ βασιλεῖς Αἰγύπτου ἀπὸ Φαραώ.
Φαρές ὄνομα κύριον.
Φαρισαῖοι οἱ ἑρμηνευόμενοι ἀφωρισμένοι παρὰ τὸ μερίζειν καὶ ἀφορίζειν ἑαυτοὺς τῶν ἄλλων ἁπάντων εἴς τε τὸν καθαρώτατον τοῦ βίου καὶ ἀκριβέστατον καὶ εἰς τὰ τοῦ νόμου ἐντάλματα.
τὸν δὲ αὐτὸν βίον μετήρχοντο καὶ οἱ γραμματεῖς παρ' οἷς καὶ πολιτεία ἡ αὐτὴ ἐγκράτειά τε καὶ παρθενία νηστεία δὶς τοῦ σαββάτου ξεστῶν καὶ πινάκων καὶ ποτηρίων καθαρισμοὶ ἀποδεκατώσεις τε καὶ ἀπαρχαὶ καὶ ἐνδελεχεῖς εὐχαὶ καὶ τὰ λοιπά ὑπεξαιρουμένων δηλονότι τῶν θαυμασίων Ἐσσαίων ὡς ὑπερτέρων σφόδρα καὶ λίαν ὑπερκειμένων.
ἣν δὴ Φαρισαϊκὴν ὡς ἄριστον πολιτείαν ὁ Παῦλος ζηλώσας εὖ μάλα σεμνύνεται φάσκων Ἰσραηλίτης εἰμὶ φυλῆς Βενιαμίν Ἑβραῖος ἐξ Ἑβραίων κατὰ τὸν νόμον Φαρισαῖος.
Φαρισεὺς καὶ Φαρισαῖος.
Φαρέτρα βελοθήκη.
οἱονεὶ φάρος τῶν τιτρωσκόντων.
τουτέστι περιβόλαιον ἀπὸ τοῦ φέρεσθαι.
Φαρμακᾶς μυρεψεῖς.
τοὺς οἰνοχόους τούσδε ἡγησάμενοι φαρμακεῖς καὶ πιστεύσαντες τεθνάναι τοὺς καθεύδοντας τοὺς Αἰτωλοὺς ἀπέκτεινε.
φαρμακεῦσί τε πατρῴοις πολλὰ ὡμιληκυῖα.
Φαρμακεύω αἰτιατικῇ.
Φαρμακεία φαρμακεία λέγεται ὅταν διά τινος σκευασίας θανατηφόρου πρὸς φίλτρον ἢ ἄλλως δοθῇ τισι διὰ στόματος.
ὅτι γοητεία καὶ μαγεία καὶ φαρμακεία διαφέρει.
καὶ ζήτει ἐν τῷ γοητεία.
Φαρμακείας γοητείας.
πάντα δ' ἦν πλήρη ἀρχομένης φαρμακείας ῥιπτούντων ἑαυτοὺς ἐς τὰ φρέατα καὶ κατὰ κρημνῶν.
Φαρμακίας ὄνομα κύριον.
Φάρμακον παραμυθία ὁμιλία εἴρηται δὲ ἀπὸ τοῦ φέρειν τὴν ἄκεσιν εἴρηται δὲ ἀπὸ τῶν ἀνθέων.
Φάρμακον λέγεται ὅπερ Μῆδοι μὲν νάφθαν καλοῦσιν Ἕλληνες δὲ Μηδείας ἔλαιον.
ἀγγεῖον δὲ θείου τε καὶ ἀσφάλτου ἐμπλησάμενοι καὶ φαρμάκου ὅπερ Μῆδοι νάφθαν καλοῦσι.
καὶ αὖθις πίττα τε ἦν καὶ θεῖον καὶ ὅσα φάρμακα δυνατὰ ἦν κινῆσαι φλόγα πολλήν.
Ἀριστοφάνης οὐδ' ἂν εἰ τὸ φάρμακον ἔτυχες ᾧ Λυσικράτης μελαίνεται.
ὡς τοῦ Λυσικράτους φαρμάκῳ τινὶ μελαίνοντος αὐτοῦ τὰς πολιάς.
Φαρμακός ὁ ἐπὶ καθαρμῷ πόλεως ἀναιρούμενος ὃν λέγουσι κάθαρμα.
καὶ Φαρμακοῖσιν.
Ἀριστοφάνης πονηροῖς κἀκ πονηρῶν εἰς πάντα χρώμενος οἷσιν ἡ πόλις προτοῦ οὐδὲ φαρμακοῖσιν εἰκῇ ῥᾳδίως χρήσαιτ' ἄν.
τουτέστι τοῖς λεγομένοις καθάρμασι.
Φαρμακός ὄνομα κύριον.
Λυσίας φησί.
δύο ἄνδρας Ἀθήνησιν ἐξῆγον καθάρσια ἐσομένους τῆς πόλεως ἐν τοῖς Θαργηλίοις ἕνα μὲν ὑπὲρ τῶν ἀνδρῶν ἕνα δὲ ὑπὲρ τῶν γυναικῶν.
ὅτι δὲ ὄνομα κύριόν ἐστιν ὁ Φαρμακός δῆλον ἱερὰς γὰρ φιάλας τοῦ Ἀπόλλωνος κλέψας καὶ ἁλοὺς ὑπὸ τῶν περὶ τὸν Ἀχιλλέα κατελεύσθη καὶ τὰ τοῖς Θαργηλίοις ἀγόμενα τούτων ἀποτμήματά ἐστιν.
Ἴστρος ἱστορεῖ.
Δημοσθένους δὲ ἐν τῷ κατὰ Ἀριστογείτονος λέγοντος οὗτος οὖν αὐτὸν ἐξαιρήσεται ὁ φαρμακός Δίδυμος προπερισπᾶν ἀξιοῖ τοὔνομα.
ἀλλ' ἡμεῖς οὐχ εὕρομεν οὕτω που τὴν χρῆσιν.
Φαρμάκοντα δὲ Δημοσθένης κατὰ Στεφάνου ἔφη.
ἔστι δὲ φαρμάκων ὁ ὑπὸ φαρμάκων βεβλαμμένος ὡς καὶ Θεόφραστος ἐν ιεʹ Νόμῳ ὑποσημαίνει.
Φαρμακούς τοὺς δημοσίᾳ τρεφομένους οἳ ἐκάθαιρον τὰς πόλεις τῷ ἑαυτῶν φόνῳ.
Ἀριστοφάνης ὥσπερ δημοσίους τρέφεις κᾆθ' ὅταν μή σοι τύχοι ὄψον ὄν τούτων ὃς ἂν ᾖ παχύς θύσας ἐπιδειπνεῖς.
Φαρμάκοισι παρὰ Ἡροδότῳ ἀντὶ τοῦ βαφαῖς.
Φαρμάξας ποτίσας γοητεύσας.
καὶ Φαρμαχθείς ἡ μετοχή.
Φαρμάττων γοητεύων.
ὁ ἄνθρωπος οὗτος ἐκδειματῶν καὶ φαρμάττων σφίσι τὸ στρατόπεδον.
Φαρμουθί παρ' Αἰγυπτίοις κατὰ Ῥωμαίους Ἀπρίλλιος.
Φάρνουτις ποταμός ὁ τῇ Νικαίᾳ παραρρέων.
Φάρος ἱμάτιον περιβόλαιον ἀπὸ τοῦ φέρεσθαι ἢ τῇ ὑφῇ ἀρηρέναι.
λέγεται δὲ ἐπὶ γυναικός.
Φάρος ποταμὸς Κιλικίας οὗ τὸ εὖρος πλέθρα γʹ.
καὶ Πύραμος ποταμός οὗ τὸ εὖρος στάδιον.
καὶ Χάλος ποταμός οὗ τὸ εὖρος πλέθρου πλήρης ἰχθύων μεγάλων καὶ πραέων.
Φάρος ἀρσενικῶς λεγόμενος τὸν ἐν Ἀλεξανδρείᾳ Φάρον σημαίνει ὃν ἀνέστησεν ἐπὶ Πτολεμαίου βασιλέως Αἰγύπτου Σώστρατος Δεξιφάνους Κνίδιος ἐν Φάρῳ τῇ νήσῳ Πρωτέως ὅτε καὶ Πύρρος ὁ ὑπὸ Ἀχιλλέως τὴν δυναστείαν τῆς Ἠπείρου παρείληφεν.
Φαρσαλίσι καὶ τὸν Ἀχιλλείοις Φαρσαλίσιν Ἕκτορα πώλοις ὀστέα Δαρδανικῷ δρυπτόμενον πεδίῳ.
Φάρσος κλάσμα τρύφος ῥάκος πτερύγιον ἀκρωτήριον.
καὶ φιλοδούπου φάρσος ἅμα στελεοῦ χῆρον ἐλαϊνέου.
Φάρυγξ φάρυγγος γράφουσιν οἱ πολλοί.
Φάρυγξ ὅτε μὲν θηλυκῶς λέγεται σημαίνει τὴν κυρίως φάρυγγα ἡ δέ ἐστιν ἡ ἀχανία ἡ μετὰ τὴν τῆς γλώττης ῥίζαν ὅτε δὲ ἀρσενικῶς σημαίνει πολλάκις τὸν λάρυγγα.
ἔστι δὲ ὁ λάρυγξ τὸ ἔσχατον τῆς τραχείας ἀρτηρίας ὅπερ ὑπὸ τῶν τριῶν χόνδρων περιέχεται τοῦ τε ἀρυταινοειδοῦς καλουμένου καὶ τοῦ θυροειδοῦς καὶ τοῦ ἀνωνύμου οἵτινες συστελλόμενοι καὶ διαστελλόμενοι ὑπὸ τῶν ἐκεῖ μυῶν τὴν φωνὴν ῥυθμίζουσιν.
ὑπὸ γὰρ τῆς τοιᾶσδε τούτων ἀναστολῆς καὶ διαστολῆς ἢ μᾶλλον ἢ ἧττον εἰδοποιεῖται ἡ φωνὴ κατά τε τὸ ὀξὺ καὶ τὸ βαρύ καὶ εἴ τι ἄλλο εἶδος περὶ αὐτὴν θεωρεῖται.
Φάς εἰπών.
Φασάηλος ὄνομα κύριον.
Φάσγανον ξίφος.
καὶ ψῆκτραν ἄκιτιν ἀπέπτυσε καὶ λιποκόπρους φασγανίδας καὶ τοὺς συλόνυχας ὄνυχας.
Φάσηλις ὄνομα νήσου.
καὶ Φασηλίτης ὁ ἀπὸ τῆς αὐτῆς νήσου.
καὶ παροιμία Φασηλιτῶν θῦμα ἐπὶ τῶν εὐτελῶν καὶ ἀναίμων τίθεται Φασηλίτας γὰρ τάριχον τῷ Καλαβρῷ θύειν φησὶ Καλλίμαχος ἐν Βαρβαρικοῖς νομίμοις.
ἄφευε τῶν φασηλῶν ὦ γύναι τρεῖς χοίνικας.
Φασί λέγουσι.
Φᾶσις δὲ ποταμὸς Σκυθίας.
καὶ λέξις μήνυσις ἢ δημόσιον ἔγκλημα φήμη λόγος.
μηδαμῆ μηδέ φασιν ὑπάρχειν νοτίδος.
καὶ Φασιανοί οἱ οἰκήτορες τοῦ τόπου.
καὶ Φασιανοὶ κατάλογοι οἱ ἀπὸ τοῦ Φάσιδος παρὰ Μενάνδρῳ.
Φασιανικός Ἀριστοφάνης Ὄρνισιν ἐπικεχοδὼς ἔγωγε φασιανικός.
συκοφάντης παρὰ τὸ φαίνειν μετὰ φασιανῶν εὑρισκόμενος.
ἔστι δὲ καὶ τοῦτο ὄνομα.
ἔπαιξε δέ παρὰ τὸ φαίνεσθαι αὐτοῦ τὸ σκῶρ.
φασιανὸς οὖν ὁ συκοφάντης παρὰ τὴν φάσιν ἢ παρὰ τὸ φαίνειν.
ἔστι δὲ καὶ πόλις Σκυθίας Φᾶσις ὁμώνυμος τῷ ποταμῷ.
Φασιανοί ἀλεκτρυόνες καὶ ὄρνεις τινές.
Ἀριστοφάνης εἰ δοίης μοι τοὺς φασιανούς οὓς τρέφει Λεωγόρας.
ἐπὶ τῶν εἴς τι πρᾶγμα ἀπαγορευόντων.
οὐκ εἰσὶ δὲ ἵπποι φασιανοί ἀλεκτρυόνες μέντοι.
ἵπποι δέ τινες εἰσίν ἀλεκτρυόνας κεχαραγμένοι.
τούτους οὖν λέγει.
Λεωγόρας δὲ ὄνομα κύριον ἑνὸς τῶν Ἀθήνησι πολιτευομένων τότε πατὴρ δὲ οὗτος ἦν Ἀνδοκίδου τοῦ ῥήτορος.
ἄδηλον δέ εἰ καὶ ὄρνεα ἔτρεφεν ὁ Λεωγόρας.
ἔνιοι δὲ ἀξιοῦσιν ἵππους εἶναι τοὺς φασιανούς.
καὶ εἴπερ ἐστὶ τοῦτο μὴ κατεψευσμένον οἰκεῖον ἂν εἴη τοῦτο τῆς τοῦ νεανίσκου σπουδῆς.
οἱ δὲ περὶ Ἀρχίλοχον ὀρνίθων τι γένος.
ὁ δὲ Λεωγόρας τρυφερός τις Πλάτων λέγει ὦ θεῖε Μώρυχε τέως γὰρ εὐδαίμων ἔφυς καὶ Γλαυκέτης ἡ ψῆττα καὶ Λεωγόρας οἳ ζῆτε τερπνῶς οὐδὲν ἐνθυμούμενοι.
Εὔπολις ἐν Αὐτολύκῳ ὡς καὶ διὰ Μυρρίναν ἑταίραν τὰ χρήματα ἀποβεβληκότα.
φασιανοὶ δὲ οἱ ἔχοντες τῷ μηρῷ φασιανὸν ἵπποι.
Φᾶσις δέ ἐστι ποταμὸς Σκυθίας ὅπου καλοὶ ἵπποι γίνονται.
Φάσις δὲ καὶ μήνυσις ἀγγελία.
καὶ κλίνεται φάσιος.
Φάσις ἐστίν ἣν ποιεῖταί τις πρὸς τὸν δοκοῦντα ὑπορύττειν δημόσιον μέταλλον ἢ χωρίον ἢ οἰκίαν ἢ ἄλλο τι τῶν δημοσίων.
ἔτι δὲ καὶ οἱ τοὺς ἐπιτρόπους τῶν ὀρφανῶν αἰτιώμενοι παρὰ τοῖς ἄρχουσιν ὡς οὐ δεόντως μεμισθωκότας τὸν ὀρφανὸν οἶκον προφαίνειν λέγονται.
Φάσις λέγεται μὲν καὶ ἐπὶ δημοσίου ἐγκλήματος ὅταν τις ἀποφαίνῃ τι τῶν δημοσίων ἔχοντά τινα μὴ πριάμενον λέγεται δὲ καὶ ἐπὶ τῶν ὀρφανικῶν οἴκων.
ὅτε γὰρ μὴ ἐκμισθώσαιεν οἱ ἐπίτροποι τὸν οἶκον τῶν ἐπιτροπευομένων ἔφαινεν αὐτὸν ὁ βουλόμενος πρὸς τὸν ἄρχοντα ἵνα μισθωθῇ ἔφαινε δὲ καὶ εἰ ἐλάττονος ἢ κατὰ τὴν ἀξίαν μεμίσθωτο.
τοῦ μὲν οὖν προτέρου τὰ μαρτύρια ἔνεστιν εὑρεῖν παρά τε Δεινάρχῳ καὶ Δημοσθένει τῆς δὲ περὶ τῶν ὀρφανικῶν οἴκων φάσεως παρὰ Λυσίᾳ Πρὸς τὴν φάσιν τοῦ ὀρφανικοῦ οἴκου.
Φασκώλιον ἱμάτιον φορεῖον.
φάσκωλον δέ ἐστι μαρσίππιον.
ὡς Ἰσαῖος καὶ Λυσίας εἴρηκεν.
ἢ δημόσιον χρῆμα τὸ συναχθὲν εἰς ἀπόθεσιν.
καὶ πρός γε μεστὸν κατὰ τὸ πλέον καὶ ἐμβριθέστερον ποιῶν τὸ φασκώλιον.
Ἀγαθίας ἐν ἱστορίᾳ.
ὁ δὲ τρίποδας ρʹ ἐκπονήσας καὶ ἐμβαλὼν εἴς τι φασκώλιον.
Φάσκων δοτικῇ.
Φάσμα ὁ δὲ ἕτερος ταῦρος ἐμυκήσατο κακὸν φώνημα Γάρμῳ.
καὶ ἔδοξε τράγος εἶναι μὴ ταῦρος ἐκεῖνο τὸ φάσμα.
Φατέ λέγετε.
Πολύβιος φατέον ἡγεμόνος ἀγαθοῦ ἔργον εἶναι τὸ μὴ δεῖν μηδέποτε χωρὶς προθέσεως μηδ' ἐκ πάσης ἀφορμῆς ποιεῖσθαι τοὺς ὁλοσχερεῖς κινδύνους καὶ μάλιστα εἰ τυγχάνοι τις ὢν ἀπαράσκευος.
Φάτις φήμη λόγος.
Σοφοκλῆς ἀλλ' ἀπερύκοι Φοῖβος Ἀργείων φάτιν.
τὴν νόσον τοῦ Αἴαντος.
καὶ αὖθις φθεῖσθαι Ἀλέξανδρον ψευδὴς φάτις εἴπερ ἀληθὴς Φοῖβος.
ἀνικήτων ἅπτεται οὐδ' Ἀΐδης.
καὶ αὖθις Σοφοκλῆς τὴν δ' ὅταν κλύῃ φάτιν.
τὴν ῥῆσιν.
Φάτνη ἡ τράπεζα.
τὴν Ἀντωνίου θεραπεύων καὶ ὑπαικάλλων ἅμα φάτνην.
Αἰλιανός καὶ οἱ Μεσσήνιοι τοὺς ἐκ τῆς αὐτῆς φάτνης οἱονεὶ ἐδηδοκότας ἐξήλασαν  λυμεῶνας τῶν νέων εἶναι λέγοντες.
Φατνώματα σανιδώματα στέγη διάγλυφα.
Φατνωτόν σανιδωτόν.
Φάτορες Ἀριστοφάνης φυσάτω πάππους πᾶρ' ἡμῖν καὶ φανοῦνται φάτορες.
Φατρία σύνταγμα.
ἡ φυλὴ διῄρηται εἰς δʹ κατὰ τὰς δʹ ὥρας τοῦ ἐνιαυτοῦ ἑκάστη δὲ διαίρεσις εἰς γʹ ὡς γίνεσθαί φαμεν ιβʹ κατὰ τοὺς ιβʹ μῆνας τοῦ ἐνιαυτοῦ καλεῖσθαι δὲ τριττύας καὶ φατρίας.
Ἀναστάσιος Σελεντιάριος ὁ μετέπειτα βασιλεύσας ἐπὶ Εὐφημίου πατριάρχου Κωνσταντινουπόλεως καθέδραν κατασκευάσας μετά τινων ἐφατρίαζεν.
ὁ δὲ Εὐφήμιος μετὰ ἀπειλῆς λέγει αὐτῷ ἢ ἐν τῇ ἐκκλησίᾳ θαμίζοντα τὰ ταύτης φρονεῖν ἢ μηδόλως ἐπιβαίνειν πρὸς τὸ διαστρέφειν τοὺς ἀπειροτέρους εἰ δὲ παρὰ ταῦτα πράξειας ἐκτεμών σου τὴν κόμην τοῖς δήμοις σε θριαμβεύσω.
ἔκτοτε ἡσυχίαν ἦγεν ἀντείχετο γὰρ τῆς Εὐτυχοῦς δόξης.
Φαύλη κηλίς Ἀρριανός ἐδεδίει μὴ διαφθαρῇ ὁ στόλος Ἀλεξάνδρου καὶ οὐ φαύλη κηλὶς αὕτη τοῖς ἔργοις αὐτοῦ τοῖσι μεγάλοισιν ἐπιγενομένη τὴν πᾶσαν εὐτυχίαν αὐτοῦ ἀφανίσοι ἀλλ' ἐκνικῆσαι γὰρ αὐτῷ τὴν ἐπιθυμίαν τοῦ καινόν τι ἀεὶ καὶ ἄτοπον ἐργάζεσθαι.
φαύλη οὖν κηλὶς οὐχ ἡ τυχοῦσα.
Φαυλία ἡ κότινος.
καὶ ἁπλῶς εἶδος ἐλαίας.
Φαυλίζει εὐτελίζει χλευάζει.
Φαῦλον φλύαρον ἀηδές δύσφημον.
Φαῦλον τὸ ἁπλοῦν εὐχερές.
καὶ Εὐριπίδης ἐν τῷ Λικυμνίῳ φαῦλον ἄκομψον τὰ μέγιστ' ἀγαθόν.
ἁπλοῦν καὶ ἀπόνηρον λέγων.
ἔστι δ' ὅτε τίθεται καὶ ἐπὶ κακοῦ καὶ τοῦ τυχόντος.
Πλάτων ἐν τῷ Περὶ ψυχῆς φαῦλον πρᾶγμα ἔφη Κέβης ζητεῖς.
τεθείη δ' ἂν καὶ ἐπὶ τοῦ τυχόντος.
οἷον φαῦλον πρᾶγμα ἔσται τὸ τυχὸν πρᾶγμα.
καὶ ἐπὶ τοῦ ἁπλῶς τεθείη ἂν πρὸς τὸ οὕτω τυχόν.
Πλάτων πρᾶγμα δ' ἔσται ὡς ἔοικεν οὐ φαῦλον οὐδὲ μικρᾶς δεόμενον ἀρετῆς.
τάττοιτο δ' ἂν καὶ ἐπὶ τοῦ μοχθηροῦ ὅταν ἀντιδιαστέλληται πρὸς τὸ σπουδαῖον.
ὡς Πλάτων δοῦλοι δ' ἂν δεσπόταις οὐδέποτ' ἂν γένοιντο φίλοι οὐδ' ἐν ἴσαις τιμαῖς διαγενόμενοι φαῦλοι καὶ σπουδαῖοι.
τεθείη δ' ἂν καὶ ἐπὶ τοῦ μεγάλου.
Σοφοκλῆς Αἰχμαλώτισιν εἰ μικρὸς ὢν τὰ φαῦλα νικήσας ἔχω.
καὶ ἐπὶ τοῦ ῥᾳδίου.
Πολιτείας τετάρτῳ καὶ φαῦλόν γε ἔφη ἴσως αὐτοῖς προστάξομεν.
καὶ τούτου δ' ἐγὼ ἔτι φαυλότερον.
τάττεται καὶ ἐπὶ τοῦ μικροῦ καὶ εὐκαταφρονήτου.
ὡς Δημοσθένης ἐν τῷ κατὰ Κόνωνος ὅτι μὲν τοίνυν οὐ μετρίας τιμὰς καὶ φαύλας λαβὼν πληγάς.
ὅτι Φαῦλον εἴρηται σχεδὸν ὑπὸ πάντων τῶν ῥητόρων τὸ κακόν ἐπί τε πράγματος καὶ ἀνδρὸς οὕτω ταττόμενον.
ὡς Δημοσθένης ἐν τῷ κατὰ Τιμοκράτους καὶ βλάπτειν ὑμᾶς καὶ δόξης ἀναπιμπλάναι φαύλης ἐπιχειροῦντα αὐτὸν οὐ τιμωρήσεσθε καὶ Ἰσοκράτης ὁ γὰρ φαύλως διανοηθεὶς περὶ τῶν ἰδίων οὐδέποτε καλῶς βουλεύσεται περὶ τῶν ἀλλοτρίων.
καὶ Λυσίας ἐν ἐπιστολῇ λέγων ὡς οὐ φιλῶ σε φαυλότητά μου μεγίστην καταγινώσκεις.
εἰ γὰρ ἦθος τοιοῦτον καὶ τρόπον καὶ ψυχὴν καὶ εὔνοιαν οὕτως ἀπροφασίστως ἔτι δὲ συνουσίας οἰκειότητα καὶ λόγων κοινωνίαν μὴ καθ' ὑπερβολὴν ἀσπάζομαι τίς γένοιτ' ἂν ἐμοῦ ἀθλιώτερος ὃς ἀναισθήτως ἔχω πρὸς τὸ φρονεῖν τάσσεται δὲ καὶ ἐπὶ τοῦ μικροῦ καὶ εὐκαταφρονήτου.
οὐ φαύλας λαβὼν πληγάς.
Δημοσθένης φησί.
Φαῦλος εὐτελής χαλεπός.
ἦν δὲ Κλαύδιος βασιλεὺς Ῥωμαίων οὐ φαῦλος τὴν ψυχήν ἐν παιδείᾳ δὲ ἤσκητο ὡς καὶ γράψαι τινά.
ὅτι Πλάτων κέχρηται ἐπὶ διαφερόντων σημαινομένων τοῖς αὐτοῖς ὀνόμασιν οἷον ὁ φαῦλος.
καὶ αὖθις ὁ δὲ ὀργὴν χαλεπὸς ὤν καὶ ἄγαν ἐπὶ τοῖς φαυλοτάτοις κολάζει.
τουτέστι τοῖς εὐτελέσι.
Φαῦλος Δημοσθένης ἐν τῷ κατὰ Ἀριστοκράτους.
Ὀνόμαρχός τις ἦν Φωκέων τύραννος τούτῳ δὲ ζῶντι συνῆρχεν ὁ ἀδελφὸς Φαῦλος.
Φάϋλλος ὄνομα δρομέως ἀρίστου ὀλυμπιονίκου.
Ἀριστοφάνης ὅτε τὸν δρομέα Φάϋλλον ὢν βούπαις ἔτι εἷλον διώκων λοιδορίας ψήφοιν δυοῖν.
ἦν δὲ καὶ ὁπλιτοδρόμος περιώνυμος ὃν ἐκάλουν Ὀδόμετρον.
ἦν δὲ καὶ πένταθλος ἐφ' οὗ καὶ ἐπίγραμμα πέντ' ἐπὶ πεντήκοντα πόδας πήδησε Φάϋλλος δίσκευσε δ' ἑκατὸν πέντ' ἀπολειπομένων.
ἐγένετο δὲ καὶ ἕτερος ἀθλητής καὶ τρίτος ὁ λωποδύτης.
Ἀριστοφάνης Ἀχαρνεῦσιν οἴμοι τάλας τῶν ἐτῶν τῶν ἐμῶν οὐκ ἂν ἐμῆς γε νεότητος ὅτ' ἐγὼ φέρων ἀνθράκων φορτίον ἠκολούθουν Φαΰλλῳ τρέχων ὧδε φαύλως ἂν ὁ σπονδοφόρος οὗτος ὑπ' ἐμοῦ τότε διωκόμενος ἐξέφυγεν οὔδ' ἂν ἐλαφρῶς ὧδ' ἀπεπλίξατο.
ζήτει καὶ ἐν τῷ ὑπὲρ τὰ ἐσκαμμένα πηδᾶν.
Φαύλως εὐκόλως εὐμαρῶς.
Ἀριστοφάνης εἴθε φαύλως ὥσπερ εὗρες ἐκβάλοις τὴν ἔνθεσιν.
ἔνθεσις ὁ ψωμός.
καὶ Φαύλως τὸ εὐχερῶς καὶ ἄνευ καμάτου.
Ἀριστοφάνης οὐκ ἂν φαύλως ἔτυχε τούτου.
ὦ δαιμόνιε τὰ θεῖα μὴ φαύλως φέρε.
τουτέστι μὴ ἀηδίζου ἐπὶ τοῖς χρησμοῖς.
εἰπόντος γὰρ ὅτι χρησμολόγος εἰμί ἔφη οἴμωζε νῦν.
Φαύλως ἐρείδει ἁπλῶς καὶ ἀπεριέργως μασᾶται.
ἢ συντόμως ἐσθίει.
ἡ δὲ μεταφορὰ ἀπὸ τῶν ἐρεττόντων καὶ ἐπερειδομένων ταῖς κώπαις.
ἐρείδειν δέ φασιν οἱ Ἀττικοὶ πᾶν ὁτιοῦν συντόνως γινόμενον.
Φαύλως πάνυ ἀντὶ τοῦ εὐχερῶς.
Ἀριστοφάνης καὶ πρῶτα μὲν λόγισαι φαύλως μὴ ψήφοις ἀλλ' ὑπὸ χειρός.
Φαῦνος υἱὸς Πήκου τοῦ καὶ Διός ὃν Ἑρμῆν ἐκάλεσαν εἰς ὄνομα τοῦ πλανήτου ἀστέρος.
ὃς ἦν ἀστρονόμος καὶ μέταλλα δὲ ἐφεῦρε χρυσοῦ καὶ ἀργύρου καὶ σιδήρου καὶ τὴν τούτων ἐργασίαν παρέδωκε τοῖς δυτικοῖς ὡς καὶ πλουτοδότην αὐτὸν ὑπὸ τῶν ἐγχωρίων καλεῖσθαι.
ἐπιβουλευόμενος δὲ ὑπὸ τῶν ἰδίων ἀδελφῶν φεύγει εἰς Αἴγυπτον εἰς τὴν φυλὴν τοῦ Χάμ τοῦ υἱοῦ τοῦ Νῶε καὶ ὑποδεχθεὶς συνδιέτριβεν αὐτοῖς χρυσῆν ἐνδεδυμένος στολὴν καὶ προφητεύων καὶ ὡς θεὸς τιμώμενος μεταδιδοὺς αὐτοῖς πλούτου.
Φαῦσις φῶς φέγγος.
Φαιακία χώρα τῶν Φαιάκων ἡ νῦν λεγομένη Κέρκυρα.
Φαιάν ὁ δὲ σχηματισάμενος ἐς τὴν φαιὰν ἐκείνην καὶ μέλαιναν στολήν τῶν μέχρι καὶ τῶν συνειδότων ἐς πεντήκοντα συντεινόντων πάντες συνετόλμων τὴν αὐτὴν ἐκείνῳ στολήν.
Φαίαξ ῥήτωρ.
Ἀριστοφάνης φησί σοφὸς ὁ Φαίαξ δεξιῶς τ' οὐκ ἀπέθανε.
δεινὸς ῥήτωρ οὕτως ὡς καὶ ἀποφυγεῖν ἐκ θανάτου ἐπ' αὐτοφώρῳ κρινόμενος ἐκωμῳδεῖτο δὲ ὡς παρακρούων τὰ μειράκια.
συνεριστικὸς γάρ ἐστι καὶ περαντικὸς καὶ γνωμοτυπικὸς καὶ σαφὴς καὶ κρουστικὸς καταληπτικός τ' ἄριστα τοῦ θορυβητικοῦ.
οὔκουν καταδακτυλικὸς σὺ τοῦ λαλητικοῦ.
Φαιδιμόεντες λαμπροί.
καὶ Φαίδιμος λαμπρός ἰσχυρός.
καὶ Φαιδίμων ὁ λαμπρός.
Φαίδων Ἠλεῖος φιλόσοφος Σωκράτους ἀκουστής ὃς ἦρξε τῆς Ἠλιακῆς ἀπ' αὐτοῦ κληθείσης αἱρέσεως ἥτις ὕστερον ἀπὸ Μενεδήμου τοῦ Ἐρετριέως Ἐρετριακὴ προσηγορεύθη.
τοῦτον συνέβη πρῶτον αἰχμάλωτον ὑπὸ Ἰνδῶν ληφθῆναι εἶτα πραθεὶς πορνοβοσκῷ τινι προέστη ὑπ' αὐτοῦ πρὸς ἑταίρισιν ἐν Ἀθήναις.
ἐντυχὼν δὲ Σωκράτει ἐξηγουμένῳ ἠράσθη τῶν λόγων αὐτοῦ καὶ αἰτεῖ λύσασθαι.
ὁ δὲ πείθει Ἀλκιβιάδην πρίασθαι αὐτόν καὶ ἦν τὸ ἐντεῦθεν φιλόσοφος.
διάλογοι δὲ αὐτοῦ Ζώπυρος Μήδιος Σίμων Ἀντίμαχος ἢ Πρεσβύτης Νικίας Σιμμίας Ἀλκιβιάδης Κριτόλαος.
Φαῖδρα ὄνομα κύριον.
Φαιδρὰ δὲ ἀντὶ τοῦ φαιδρῶς.
Φαιδριάς φασὶ τὸν Αἴσωπον ἐν Δελφοῖς ἀδίκως ἀπολέσθαι ὑπ' αὐτῶν κατακρημνισθέντα ἀπὸ τῶν Φαιδριάδων καλουμένων πετρῶν.
Φαιδρός καθαρός.
Φαιδρωπόν τὸ τερπνὸν καὶ χάριεν πρόσωπον.
Φαιδρύνω αἰτιατικῇ.
Φαῖεν εἴποιεν.
Φαίημεν εἴποιμεν.
καὶ Φαίης κεν.
Φαικά ἐν Ἐπιγράμμασι φαικὰ δ' αὖτ' εὐτάρσοισιν ἐπ' ἀστραγάλοισι γελῶσαν.
Φαικοῖσι φαιδροῖς λαμπροῖς.
Φαιλώνης εἰλητὸν τομάριον μεμβραΐνον ἢ γλωσσόκομον ἢ χιτώνιον.
Φαιλώνης φαιλώνους.
Φαίνειν δεικνύειν φανεροποιεῖν.
Φαίνειν ἐπὶ λύχνου καὶ ἐπὶ τοῦ συκοφαντεῖν.
Φαινόλης χιτωνίσκος οἱ δὲ παλαιοὶ ἐφεστρίδα.
καὶ κλίνεται εἰς ου.
Φαίνομαί σοι καλός.
Φαινόμενα Πλάτων Πολιτείας δεκάτῳ ἔφη φαινόμενα οὐ μέντοι ὄντα γέ που τῇ ἀληθείᾳ.
ἀντὶ τοῦ φαντασίαν ἀποτελοῦντα οὐ μέντοι γε ὄντα.
καὶ Ἀριστοφάνης εἶναι μὲν ὅσπερ εἰμί φαίνεσθαι δὲ μή.
τουτέστι μὴ ἀλλάξαι τὴν φύσιν ἀλλὰ τὴν μορφήν.
Φαινόπους λαμπρόπους.
Φαίνων αἰτιατικῇ.
Φαίνω σημαίνει καὶ τὸ κατηγορῶ ἐξ οὗ καὶ συκοφάντης.
Φαιόν χρῶμα σύνθετον ἐκ μέλανος καὶ λευκοῦ.
ἤγουν μύϊον.
Φαιόν ὅτι τῶν χρωμάτων τὰ μὲν ἁπλᾶ ἐστι τὰ ἐναντία ὡς τὸ λευκὸν καὶ τὸ μέλαν τὰ δὲ σύνθετα οἷον τὰ μεταξὺ τούτων.
καὶ γὰρ ταῦτα τῇ ποιᾷ μίξει πρὸς ἄλληλα τῶν ἐναντίων ἀποτελοῦνται.
καί ἐστιν αὐτῶν τὰ μὲν ἐγγυτέρω τοῦ λευκοῦ ὡς τὸ ξανθόν τὰ δὲ ἐγγυτέρω τοῦ μέλανος ὡς τὸ κυανοῦν τὰ δὲ λοιπὰ μεταξὺ τούτων οἷον τὸ φαιόν τὸ ἐρυθρόν.
οὕτω καὶ ἐπὶ τῶν χυμῶν ἁπλᾶ μὲν τὰ ἐναντία τὸ γλυκὺ καὶ τὸ πικρόν τὰ δὲ ἄλλα μικτὰ καὶ μεταξύ ἀλλὰ τοῦ μὲν γλυκέος ἐγγυτέρω τὸ λιπαρόν τὸ δὲ ἁλμυρὸν τοῦ πικροῦ τὰ δὲ λοιπὰ τούτων μεταξύ.
οὐ πάντως δὲ τὰ μεταξὺ καὶ μικτά τὰ μὲν γὰρ μικτὰ καὶ μεταξύ οὐκέτι δὲ ἀνάπαλιν οἷον ἐπὶ χρωμάτων τὸ μὲν γὰρ φαιὸν μικτὸν ὂν μεταξύ ἐστι τὸ μέντοι ἐρυθρὸν ἢ πράσινον οὐ πάντως ἐκ τῆς μίξεως τῶν ἐναντίων γίνεται ἀλλὰ μεταξὺ λέγονται ὡς μηδετέρου τῶν ἄκρων μετέχοντα.
οὕτω καὶ ἐπὶ χυμῶν μικτὸν μὲν τὸ ἁλμυρόν ὡς οἱ ἅλες ἐκ γὰρ πικροῦ τοῦ θαλαττίου ὕδατος καὶ γλυκέος τὴν γεῦσιν ἔχουσι τὸ δὲ δριμὺ καὶ αὐστηρὸν καὶ ὀξὺ τῷ μηδετέρου τῶν ἄκρων μετέχειν οὕτως εἰσὶ μεταξύ.
εἴ τι δὲ ἄλλο ἐγγύς ἐστι τούτων τοῦτο ἄχυμον εἶναι οἷον τὸ πλαδαρὸν ἤ τι τοιοῦτον.
ὁ μὲν οὖν Ἀριστοτέλης ὀκτὼ καταλέγων εἴδη χυμῶν δύο καταλείπει ἄκρους τὸν γλυκὺν καὶ πικρόν καὶ ἓξ μέσους ἐγγὺς μὲν τοῦ γλυκέος τὸν λιπαρόν τοῦ δὲ πικροῦ τὸν ἁλμυρόν ἐν μέσῳ δὲ στρυφνόν αὐστηρόν δριμύν ὀξύν.
ὁ δὲ Γαληνὸς ἐν τοῖς ἁπλοῖς ἄκρους μὲν λέγει οὐ τὸν γλυκὺν καὶ πικρόν ἀλλὰ τὸν δριμὺν καὶ ὀξύν.
καὶ οὐ διαφωνοῦσιν ὁ μὲν γὰρ ὡς ἰατρὸς πρὸς τὰς ἁπτὰς ἀπιδὼν ποιότητας τούτους ἐκάλεσεν ἄκρους ἄκρον γάρ ἐστι κατὰ μὲν θερμότητα τὸ δριμύ κατὰ δὲ ψύξιν τὸ ὀξύ.
ὁ δὲ οἷα φιλόσοφος οὐκέτι πρὸς τὰς ἁπτάς ἀλλὰ πρὸς τὰς γευστὰς ἀφεωρακώς οὕτως ἐποιήσατο τὴν ἀντίθεσιν ἄκρον γάρ ἐστιν ἐν τοῖς γευστοῖς τὸ γλυκὺ καὶ πικρόν.
ὁ δὲ Πλάτων κέχρηται τοιᾷδε τάξει ἑπτὰ λέγει χυμούς τὸ γὰρ λιπαρὸν ἅμα τῷ γλυκεῖ συνάπτει λέγων ὅτι τὸ ὑπαλεῖφον εἰ μὲν μετὰ ἡδύτητός ἐστι ποιεῖ τὸ γλυκύ εἰ δὲ ἄνευ ἡδύτητος λιπαρόν.
γλυκὺ δὲ λέγομεν οἷον τὸ μέλι λιπαρὸν δὲ τὰ ἐλαιώδη ὀξὺ τὸ ὄξος στρυφνὸν οἷον ἀχράδες αὐστηρὸν τὸν οἶνον ἁλμυρὸν τοὺς ἅλας πικρὸν τὸ ἀψίνθιον δριμὺ τὸ πέπερι.
ἄκρα δὲ λέγει ὀξὺ καὶ δριμύ πάρακρα δὲ ἐγγὺς μὲν τοῦ ὀξέος τὸ στρυφνόν ἐγγὺς δὲ τοῦ δριμέος τὸ πικρόν παράμεσα δὲ ἐγγὺς μὲν τοῦ πικροῦ τὸ ἁλμυρόν ἐγγὺς δὲ τοῦ στρυφνοῦ τὸ αὐστηρόν μέσον δὲ τὸ γλυκύ.
ἀνατίθησι δὲ ταῦτα τοῖς ἑπτὰ πλανήταις τὸ μὲν ὀξὺ τῷ Ἑρμῇ τὸ δριμὺ τῷ Ἄρεϊ τὸ πικρὸν τῇ Σελήνῃ τὸ γλυκὺ τῷ Ἡλίῳ τὸ ἁλμυρὸν τῇ Ἀφροδίτῃ τὸ αὐστηρὸν τῷ Διΐ τὸ στρυφνὸν τῷ Κρόνῳ.
τὴν δὲ αἰτίαν ὡς φλυαρίαν παρίδωμεν.
Φαιός Μένιππος ὁ Κυνικὸς ἐπὶ τοσοῦτον τερατείας ἤλασεν ὡς Ἐριννύος ἀναλαβεῖν σχῆμα λέγων ἐπίσκοπος ἀφῖχθαι τῶν ἁμαρτανομένων ἐξ ᾅδου καὶ πάλιν κατιὼν ἀπαγγέλλειν ταῦτα τοῖς ἐκεῖ δαίμοσιν.
ἦν δὲ ἡ ἐσθὴς αὕτη φαιὸς χιτὼν ποδήρης περὶ αὐτῷ ζώνη φοινικῆ καὶ πῖλος Ἀρδικὸς ἐπὶ τῆς κεφαλῆς ἔχων ἐνυφασμένα τὰ ιβʹ στοιχεῖα ἐμβάται τραγικοί πώγων ὑπερμεγέθης ῥάβδος ἐν τῇ χειρὶ μελίνη.
Φαιστιῶνος πόλις.
Φαιστός πόλις Κρήτης.
Ὅμηρος ἐς Φαιστόν μικρὸς δὲ λίθος μέγα κῦμ' ἀποέργει.
Μάλεος γάρ τις τελέσας τὸν λίθον τοῦτον ἀνιέρωσε τῷ Ποσειδῶνι πρὸς τῷ μὴ τὰ κύματα προσπελάζειν τῇ Φαιστῷ.
Φέβεται φεύγει.
Φεβρουάριος οὕτω καλεῖται ὁ μὴν ἀπό τινος ὑπάτου γένους ὑπάρχοντος τῶν Γάλλων ἡνίκα γὰρ τὸν θρίαμβον τὸν ἀπὸ τῶν Τυράννων κατήγαγεν ὁ Κάμιλλος ζηλοτυπήσας ὁ Φεβρουάριος ἐπὶ τοῦ βήματος ἐβόα μὴ γεγονέναι τὸν Κάμιλλον αἴτιον τῆς νίκης ἀλλὰ τὴν τύχην Ῥωμαίων.
συνέπλαττε δὲ καὶ γράμματα καὶ ψευδομαρτυρίας κατ' αὐτοῦ ὡς τυραννίδα μελετῶντος.
ἐντεῦθεν δὲ τὸν δῆμον ἐπαναστήσας ἀπελαύνει τοῦτον τῆς πόλεως.
ὡς οὖν μετὰ τὴν ἅλωσιν τῆς Ῥώμης ἐπανῆλθε καὶ τοὺς περὶ τὸν Βρήννον βαρβάρους ἀνεῖλεν εἰς κρίσιν ἀγαγὼν τὴν ὑπόθεσιν ἀπέδειξε πάντων γεγονέναι τῶν πεπραγμένων αἴτιον τὸν Φεβρουάριον.
καὶ διὰ τοῦτο γυμνωθέντα αὐτὸν τῆς ἐσθῆτος καὶ θρυΐνῃ περιβληθέντα ψιάθῳ ὑπὸ τῶν ὑπηρετούντων τῷ δημάρχῳ τῶν καλουμένων βερνάκλων τυπτόμενον νεύροις τῆς πόλεως ἀπεδίωξε καὶ τὸν ἐπώνυμον αὐτοῦ μῆνα παρὰ τοὺς ἄλλους ἐκολόβωσε.
Φεγώρ Βεέλ ὁ Κρόνος Φεγὼρ δὲ ὁ τόπος ἐν ᾧ ἐτιμᾶτο ἐξ ὧν Βεελφεγώρ.
Φεδεϊκόμισσα παρὰ Ῥωμαίοις τὰ ἐν πίστει καταλιμπανόμενα ὑπὸ τοῦ μέλλοντος τελευτᾶν.
Φελλαγωγία πανήγυρις ἐπιτελουμένη παρὰ Ῥωμαίοις ἐν ᾗ διέβαλλον ἑαυτούς.
Φελλάς τὸ τῶν βιβλίων ἔξωθεν σκέπασμα.
Φελλέα τὰ πετρώδη καὶ αἰγίβοτα χωρία ὡς Ἰσαῖος.
καὶ Φελλεύς σκληρὸς ποσῶς καὶ πετρώδης τόπος.
Ἀριστοφάνης ὅταν μὲν οὖν τὰς αἶγας ἐκ τοῦ Φελλέως ὥσπερ ὁ πατήρ σου διφθέραν ἐνημμένος.
Φελλεὺς τόπος τῆς Ἀττικῆς οὕτω καλούμενος τραχύς.
αἱ δὲ αἶγες πρὸς τὰ τραχύτερα καὶ ὀρεινότερα διάγουσιν.
ἀπὸ τούτου δὲ φελλέτας λέγουσι Δωριεῖς τοὺς κισσηρώδεις λίθους.
καὶ ἑορτή τις περὶ τὸν Διόνυσον Φελλὸς καλούμενος.
καὶ αὖθις τὴν Στρυμοδώρου Θρᾷτταν ἐκ τοῦ φελλέως κλέπτουσαν.
Φελλεῖς οὕτω λέγουσιν οἱ Ἀττικοὶ τοὺς πετρώδεις τόπους οἵτινές εἰσι πετρώδεις μὲν κάτωθεν ἐπιπολῆς δὲ ὀλίγην ἔχουσι γῆν.
ἔστι δὲ καὶ ὄρος οὕτω καλούμενον.
Φέλλιος ὄνομα κύριον.
ἀβάπτιστόν τε καθ' ὕδωρ φελλόν ἀεὶ κρυφίων σῆμα λαχόντα βόλων.
Φελουρέα εἶδος δένδρου.
Φενάκη ἀπάτη δόλος.
ἐς τὸ τρανὲς τὴν ἔρευναν ἐποιήσαντο καὶ φενάκη τις ἐν τῇ ἐπισκοπῇ οὐκ ἐνῆν.
Φενάκη τὸ προκόμιον.
οἷον τοῦ φαινομένου κρανίου ἄκος καὶ σκέπη.
κυρίως δὲ ἡ προσθετὴ καὶ ἐπιτηδευτὴ κόμη ἀπὸ τῶν κατερρυηκυιῶν γυναικῶν καὶ οὕτως ἀπατουσῶν διὰ τῆς ἐπεισάκτου κόμης.
Φενακίζει χλευάζει.
ἡ γὰρ τῆς φενάκης ἀπάτη λίαν ἐγκρατῶς ἀπεβουκόλει τὸν βάρβαρον.
Φέναξ χλευαστής ἀπατέων.
Φεναρέτης ὄνομα κύριον.
Φενεός ὄνομα πόλεως.
Φενόλης Ῥωμαϊκὴ στολή.
Φένω τὸ φονεύω.
Φεράς πόλις.
Φέρασπις ὁ πολεμικός.
πικρὴν ἀλλήλοις Ἕκτωρ χάριν ἠδὲ φέρασπις Αἴας ἐκ πολέμου μνῆμ' ἔφερον φιλίης.
Φεραυγής κατάλαμπρος.
Φέρβει βόσκει τρέφει.
Φέρε οἷον ὑπόθου.
ἄγε οὖν.
ἀρχαία ἡ σύνταξις.
Ἀριστοφάνης φέρε ποῦ τὸν ἄνδρα τοῦτον ἐξευρήσομεν Φερέγγυος ἀσφαλής ἀξιόπιστος ἐγγυητής.
Ἡρόδοτος αὐτὸς μὲν ὑμῖν οὐ φερέγγυος εἰμὶ δύναμιν παρασχεῖν τοσαύτην ὥστε κατάγειν.
Φερέγγυος ὁ ἐκδεξάμενός τι καὶ δυνάμενος ἀποτῖσαι οἷον ἀξιόχρεως δυνάμενος ἀναδέξασθαι τὴν ἐγχείρησιν.
τί γὰρ κελεύεις ὧν ἐγὼ φερέγγυος τουτέστιν ὧν ἐγὼ εἰς τὸ πράττειν ἀσφαλής εἰμι.
καὶ βεβαιωτής.
Φερεζαῖος ἐθνικόν.
Φέρεθρα πομπεῖά τε αὐτοῦ προηγεῖτο ἀργύρου καὶ χρυσοῦ πεποιημένα καὶ ὁπλῖται πάμπολλοι καὶ κόσμος βασιλικὸς καὶ φέρεθρα ἔχοντα εἰκόνας βασιλέων καὶ δείκηλα ἄττα.
αὐτός τε Οὐάφρης ἐπὶ πᾶσιν ἐκομίζετο φοράδην ἐν ναῷ χρυσοῦ πεποιημένῳ καὶ τῶν ἱερέων οἱ σεμνότατοι καὶ τελεώτατοι φορεῖς ἦσαν.
Φερεκάκους καρτερικούς.
συναγαγὼν ἱππεῖς ὄντας φερεκάκους διαφερόντως παρεκάλεσε.
Φερεκράτης Ἀθηναῖος κωμικός ὃς Ἀλεξάνδρῳ συνεστράτευσεν.
ἐδίδαξε δράματα ιζʹ.
Φερεκράτης Πετάλῃ γράφει.
Φέρεκλος ὄνομα κύριον.
Φερεκύδης Βάβυος Σύριος ἔστι δὲ νῆσος μία τῶν Κυκλάδων ἡ Σύρα πλησίον Δήλου.
γέγονε δὲ κατὰ τὸν Λυδῶν βασιλέα Ἀλυάττην ὡς συγχρονεῖν τοῖς ζʹ σοφοῖς καὶ τετέχθαι περὶ τὴν μεʹ Ὀλυμπιάδα.
διδαχθῆναι δὲ ὑπ' αὐτοῦ Πυθαγόραν λόγος αὐτὸν δὲ οὐκ ἐσχηκέναι καθηγητήν ἀλλ' ἑαυτὸν ἀσκῆσαι κτησάμενον τὰ Φοινίκων ἀπόκρυφα βιβλία.
πρῶτον δὲ συγγραφὴν ἐξενεγκεῖν πεζῷ λόγῳ τινὲς ἱστοροῦσιν ἑτέρων τοῦτο εἰς Κάδμον τὸν Μιλήσιον φερόντων καὶ πρῶτον τὸν περὶ τῆς μετεμψυχώσεως λόγον εἰσηγήσασθαι.
ἐζηλοτύπει δὲ τὴν Θάλητος δόξαν.
καὶ τελευτᾷ ὑπὸ πλήθους φθειρῶν.
ἔστι δὲ ἅπαντα ἃ συνέγραψε ταῦτα Ἑπτάμυχος ἤτοι Θεοκρασία ἢ Θεογονία.
ἔστι δὲ θεολογία ἐν βιβλίοις δέκα ἔχουσα θεῶν γένεσιν καὶ διαδόχους.
Φερεκύδης ὁ σοφός.
ζήτει ἐν τῷ χροῒ δῆλα.
Φερεκύδης Ἀθηναῖος πρεσβύτερος τοῦ Συρίου ὃν λόγος τὰ Ὀρφέως συναγαγεῖν.
ἔγραψεν Αὐτόχθονας ἔστι δὲ περὶ τῆς Ἀττικῆς ἀρχαιολογίας ἐν βιβλίοις ιʹ Παραινέσεις δι' ἐπῶν.
Πορφύριος δὲ τοῦ προτέρου οὐδένα πρεσβύτερον δέχεται ἀλλ' ἐκεῖνον μόνον ἡγεῖται ἀρχηγὸν συγγραφῆς.
Φερεκύδης Λέριος ἱστορικός γεγονὼς πρὸ ὀλίγου τῆς οεʹ ὀλυμπιάδος.
Περὶ Λέρου Περὶ Ἰφιγενείας Περὶ τῶν Διονύσου ἑορτῶν καὶ ἄλλα.
Φέρε νῦν ἀπὸ τοῦ κράνους μοι τὸ πτερόν τὸ πτερὸν ζητεῖ ἵνα ἐξεμέσῃ εἰώθασι γὰρ οἱ δυσεμοῦντες πτερῷ χρῆσθαι πρὸς τὸ εὐχερῶς ἐμέσαι.
Φερεσβίους ζῳοποιούς.
Φερετίμα ὄνομα κύριον.
ἡ δὲ Φερετίμα τὸν ὄροφον ὑποσπάσασα τοῦ βόθρου ὡς ἂν ἐμπεδορκοίη ἤλαυνεν εἰς τὴν πόλιν.
Φερέοικος ὁ κοχλίας.
ἔνιοι ζῷον λευκὸν ὅμοιον γαλῇ ὑπὸ δρυσὶ καὶ ἐλαίαις γινόμενον οἱ δὲ ζῷον σφηκὸς εὐμεγέθους μέγιστον.
Φέρειν λαμβάνειν.
Ἀριστοφάνης Ἀχαρνεῦσιν ἐπέμψεθ' ἡμᾶς ὡς βασιλέα τὸν μέγαν μισθὸν φέροντας οὐ δραχμὰς τῆς ἡμέρας.
Μένανδρος Ὀλυνθίᾳ μετ' Ἀριστοτέλους γὰρ τέτταρας τῆς ἡμέρας ὀβολοὺς φέρων.
καὶ ὁ μισθοφόρος ἀπὸ τούτου.
καὶ Ἔφερον οὐδετέρως.
τὸ φέρον ἐκ θεοῦ καλῶς φέρειν χρή.
τουτέστι τὸ ἐκ θεοῦ πεμφθὲν γενναίως φέρειν χρή.
καὶ αὖθις ἔφερον ἀλλήλους οὐχ ἧττον.
ἀντὶ τοῦ λίαν ἐλῄστευον ἔβλαπτον.
Φέριστον κράτιστον ἐξοχώτατον ἢ ἀγαθόν.
Φερνή προίξ.
Φέρνη ἀμοιβή.
Φερνή ἡ προῖξ παρά τισι δὲ φέρνη.
Φερομένου λαμβάνοντος.
τὴν αἰτίαν πᾶσαν τοῦ πολέμου τούτου τοῦ ἀνδρὸς φερομένου.
καὶ Φέρονται ἀντὶ τοῦ νικῶσι.
καὶ φέρονται οἱ πλούσιοι τὸ πλέον συλλαβόντες δὲ τῶν δημοτῶν εἰς ψʹ δήσαντες ἄγουσι.
καὶ Φερόμενος ἀνὴρ γένος μὲν φερόμενος Θρᾴκιον ᾧ ὄνομα Διογένης ἦν τὰ δὲ πολέμια παρ' ὁντινοῦν κράτιστος τέλους ἱππικοῦ προτεταγμένος.
Φέρω αἰτιατικῇ.
Φερωνία ὄνομα κύριον.
Φερώνυμος ἀληθὲς ἔχων τὸ ὄνομα Φερώρας ὄνομα κύριον.
Φερσεφόνη ὄνομα θεᾶς καταχθονίου.
Φέρτερον κρεῖττον ἢ ταχύτερον.
Φέρτρῳ τῇ τῶν νεκρῶν κλίνῃ.
Φέρτρον καὶ τὸ φορεῖον.
Πολύβιος τότε καὶ τὸν Φιλήμενον ἥκειν ἔχοντα τὸν ὗν ἐν φέρτρῳ καὶ Λίβυας ὡσεὶ χιλίους.
ὡς δὲ ἤγγισε τῷ τείχει ἔλεγεν ἀνοίγειν ταχέως ὅτι βαρύνονται φέρουσι γὰρ ὗν ἄγριον.
ὁ δὲ φύλαξ ἀνοίγει θαυμάσας τὴν εὐαγρίαν.
οἱ δὲ φέρεθρον λέγεσθαί φασι.
Φεσκάσιον μάγγανον πλοϊκόν.
Φεῦ σχετλιαστικὸν ἐπίρρημα.
ἢ ὀδυνηρὸν οἰμώγημα.
ἔστι δὲ καὶ θαυμαστικὸν τὸ φεῦ.
Σοφοκλῆς φεῦ φεῦ.
φρονεῖν ὡς δεινὸν ἔνθα μὴ τέλη λύῃ φρονοῦντι ταῦτα γὰρ καλῶς ἐγὼ εἰδὼς διώλες' οὐ γὰρ ἂν δεῦρ' ἱκόμην.
ὡς δεινόν φησί τὸ φρονεῖν ὅταν τὸ φρονούμενον τῷ φρονοῦντι μὴ συντελῇ.
φεῦ ὡς μέγα δύνασθον πανταχοῦ τὼ δύ' ὀβολώ.
ἅμα διὰ τὸ λεγόμενον ὅτι τοῖς νεκροῖς ἐπὶ τοῦ στόματος βάλλουσι δύο ὀβολούς καὶ ὅτι τὸ δικαστικὸν μισθάριον δύο ὀβολοὶ ἦσαν.
ἦν δὲ καὶ τριώβολον βλακείας χάριν τοῦτο τῶν στρατηγῶν προστιθέντων.
καὶ περὶ τοῦ ναύλου εἰπόντος πῶς περαιωθήσομαι λέγει ἐν πλοιαρίῳ τυννουτωΐ ς' ἀνὴρ γέρων διάξει δύ' ὀβολὼ μισθὸν λαβών.
Φεύγοντας τοὺς εἰς δίκην ἀγομένους.
τοὺς φεύγοντας ἐλεεῖν μᾶλλον τῶν γραψαμένων κἀπιδακρύειν ἀντιβολούντων.
καὶ Φεύγω αἰτιατικῇ.
Φεύγοιεν κατηγοροῖντο.
καὶ Φεύγων κατηγορούμενος.
Ἀριστοφάνης Νεφέλαις ἦ ῥᾳδίως φεύγων ἂν ἀποφύγοι δίκην.
Φευκτέον αἰτιατικῇ.
ἐπίρρημα θετικόν.
Πλάτων φησί φευκτέον ἐνθένδε.
τίς οὖν ἡ φυγή θεῷ ὁμοίωσις.
τοῦτο δέ εἰ δίκαιοι καὶ ὅσιοι μετὰ φρονήσεως γενοίμεθα καὶ ὅλως ἐν ἀρετῇ οὐ κατὰ τὰς πολιτικὰς ἀρετάς ἀλλὰ κατὰ τὰς μείζους τῶν αὐτῶν ὀνομάτων χρωμένας.
Φέψαλος καὶ Φεψάλυξ σπινθήρ ὁ ἀναφερόμενος ἐκ τῶν καιομένων ξύλων.
Ἀριστοφάνης ἀλλ' οὐδὲ μοιχοῦ καταλέλειπται φεψάλυξ.
οἷον ζωπύρημα σπινθήρ.
διαβάλλονται δὲ ὡς μοιχοὶ οἱ Μιλήσιοι.
Φεψάλῳ καπηλείῳ.
φέψαλοι γὰρ οἱ σπινθῆρες.
Ἀριστοφάνης ἡ δ' ἀσπὶς ἐν τῷ φεψάλῳ κρεμήσεται.
διὰ τὸ εἰρήνην εἶναι.
λέγεται δὲ καὶ φεψάλυξ παρὰ Ἀρχιλόχῳ.
καὶ παρὰ Ἀριστοφάνει ἀλλ' οὐδὲ μοιχοῦ καταλέλειπται φεψάλυξ.
καὶ αὖθις ἀλλ' ἀποσκοτουμένους ὑπὸ τῆς εἰς αὐτοὺς φερομένης λιγνύος καὶ τῶν φεψαλύγων ἔτι δὲ τῆς τοῦ καπνοῦ πολυπληθίας οὐκ ὀλίγους ἀπόλλυσθαι.
Φειά ὄνομα πόλεως.
Φειδαλφίτως ἐκ τοῦ ἄλφιτον.
ὅ ἐστι πεφεισμένως τῶν ἀλφίτων.
Φείδας ὄνομα κύριον.
Φειδήσεται φείσεται.
Φειδίας ἀγαλματοποιός ὃς ἐλεφαντίνης Ἀθηνᾶς εἰκόνα ἐποίησε.
Περικλῆς δὲ ἐπὶ τοῖς ἀναλώμασι ταχθεὶς ἐνοσφίσατο νʹ τάλαντα καὶ ἵνα μὴ δῷ τὰς εὐθύνας πόλεμον ἐκίνησε.
καὶ παροιμία Φειδίας προσήκοι εἰρήνῃ καθὸ τεχνίτης.
εὔμορφος δὲ ἐκείνη εἰσάγεται.
Πολύβιος Λεύκιος Αἰμίλιος παρῆν εἰς τὸ τέμενος τὸ ἐν Ὀλυμπίᾳ καὶ τὸ ἄγαλμα θεασάμενος ἐξεπλάγη καὶ τοιοῦτον εἶπεν ὅτι μόνος αὐτῷ δοκεῖ Φειδίας τὸν παρ' Ὁμήρῳ Δία μεμιμῆσθαι διότι μεγάλην ἔχων προσδοκίαν τῆς Ὀλυμπίας μείζω τῆς προσδοκίας εὑρηκὼς εἴη τὴν ἀλήθειαν.
καὶ αὖθις καθάπερ οἶμαι Μυρμηκίδην ἀντιταττόμενον τῇ Φειδίου τέχνῃ.
Φείδομαι γενικῇ.
Φειδώ πρόνοια φεισμονή εὐσπλαγχνία.
Φειδωλός φειδόμενος σκνιπός.
Φειδωλός τις ὤν ὁ φεύγων τὸ δοῦναι ὁ περίψηφος.
ἢ παρὰ τὸ φείδομαι καὶ τὸ δοῦναι φειδωδός τις ὤν τροπῇ τοῦ δ εἰς λ.
Φείδων ὄνομα κύριον.
Φεισμονή φειδώ εὐσπλαγχνία.
Φεισόμεθα γάρ τι τῶνδε μᾶλλον ἡμεῖς ἢ λύκων ἢ τίνας τισαίμεθ' ἄλλους τῶνδ' ἂν ἐχθίους ἔτι τουτέστι μᾶλλον λύκων φεισόμεθα ἤπερ τούτων.
μήποτε δὲ καὶ παροιμιῶδες ἐγένετο ἐπεὶ τοπαλαιὸν τοὺς λύκους ἀπέκτεννον ἐν τῇ Ἀττικῇ.
καὶ νόμος ἦν λυκοκτονεῖν.
διὸ ὁ μὲν φονεύων τέκνον λύκου τάλαντον ἐλάμβανεν ὁ δὲ τέλειον δύο.
Φεισών ὄνομα ποταμοῦ.
Φῆ οὐδετέρως Ὅμηρος τὸ φῆ ἀντὶ τοῦ ὡς τέταχεν.
ὁ δὲ φῆ κώδειαν ἀνασχών.
ἵν' ᾖ ὡς κώδειαν.
Φηγαιεῦσι δῆμος τῆς Αἰαντίδος.
Φήγινος δρύϊνος.
ἐν Ἐπιγράμμασι φηγίνεον κρατῆρα.
Φηγός δρῦς ἢ πεύκη.
ἦν δὲ δένδρα ὑπερμεγέθη φηγὸς καὶ ἐλάτη δρύες τε καὶ φίλυρα.
Φηγοῦς δῆμος τῆς Ἐρεχθηΐδος.
Φηγούσιον Λυσίας ἐν τῷ Περὶ Βατράχων φόνου.
Φήληκες τὰ ἄγρια σῦκα τὰ τῇ δείξει πέπειρα.
Φήληξ ὁ ἀπατεών καὶ ἡ ὠμὴ συκῆ.
Φῆλος ὁ ἀπατηλός.
Φηλοῦν ἀπατᾶν.
Μένανδρος Ἁλιεῖ δύ' οἰκίας φηλῶν γερόντων ὡς λέγεις ἀβελτέρων.
καὶ Φηλωθεῖσα ἀντὶ τοῦ ἐξαπατηθεῖσα.
ἐν Μύθοις κέρδεσι φηλωθεῖσα θοὴ κεμάς.
ἔνθεν καὶ φήληκες τὰ ἄγρια σῦκα τὰ τῇ δείξει πέπειρα.
Φηλώματα ἐξαπάτας.
οὕτως Ἀντιφῶν.
Φηλώσεις ἀπατήσεις.
Φήμη τέκνον ἐλπίδος ἄμβροτε φήμη.
παρ' ὅσον ἐν ἐλπίδι τινὲς γινόμενοι χρησμοὺς αἰτοῦσιν ἀπὸ τοῦ θεοῦ.
καὶ αὖθις φήμη τὸν ἐσθλὸν κἀν μυχοῖς δείκνυσι γῆς.
Εὐριπίδης φησί.
Φημί λέγω ὑπολαμβάνω.
ὅτι Ἀρκεσίλαος ὁ φιλόσοφος φυσικῶς ἐν τῷ διαλέγεσθαι ἐχρῆτο τῷ φήμ' ἐγώ οὐ συγκαταθήσεται τούτοις ὁ δεῖνα εἰπὼν τοὔνομα.
καὶ Δαβίδ φησὶν ὁ παράνομος.
ἀντὶ τοῦ ἡγεῖται ὑπολαμβάνει.
Φημισμός ἡ φήμη.
Φήνας συκοφαντήσας φενακίσας.
Φῆναι δεῖξαι εἰπεῖν.
Φήνη εἶδος ὀρνέου.
Φῆρας τοὺς Κενταύρους.
Φηρή ὄνομα πόλεως.
καὶ Φηρήτης ὁ πολίτης.
Φής λέγεις.
καὶ Φησί λέγει.
καὶ Φήσεις λέξεις.
Φῆστος οὗτος περὶ τοὺς χρόνους Οὐάλεντος εἰς τὴν Ἀσίαν ἐκπέμπεται ἀνθύπατος τὴν δὲ βασιλικὴν γλῶσσαν ἐπεπίστευτο.
πέμπεται δὲ ὅμως τὸν ποιητικὸν καὶ μυθώδη Ἔχετον καὶ εἰ δή τις ἄλλος ἐκ Σικελίας ἢ Θετταλίας τοιοῦτος χρυσὸν ἀποδείξων καὶ πανήγυριν.
ἦν δὲ ἡ μανία οὐ θύραθεν ἀλλ' ἔνδοθεν ἐλύσσα καὶ ἐμαίνετο ἀνὴρ φύσει πονηρὸς καὶ ἐξουσίαν ἔχων καὶ τὴν ἐν ταῖς κολάσεσιν ἀγριότητα καταλιπὼν εὐδοκιμοῦσαν ἐν τοῖς βασιλείοις οὐκ ἔστιν ὅ τι παρανομίας ἀπέλειπε καὶ ἀσελγείας.
ἀλλ' ἐπὶ τοσόνδε παραφορᾶς ἐρρύη καὶ φόνων ὥστε καὶ Μάξιμον ξίφει διέφθειρε Κοίρανον Αἰγύπτιον ἐπισφάξας αὐτῷ.
καὶ ἔτι θερμὸς ὢν καὶ ζέων τῷ λύθρῳ πάντας συνανῄρει καὶ κατέφλεγε.
Φήτρη συγγένεια.
καὶ Φρήτρη.
Φιαλεῖς Ἀριστοφάνης ἀλλ' οὐκ ἀποδώσεις οὐδὲ φιαλεῖς οἶδ' ὅτι ἀλλ' ἐξαπατήσεις κἀγχανῇ τούτῳ μέγα.
φιαλοῦμεν δέ τουτέστιν τῷ ἔργῳ ἐπιβαλοῦμεν.
ἐπὶ τοῦτο ὁρμήσομεν.
φιαλεῖν δὲ κυρίως ἐστὶ τὸ ἄρχεσθαι πράγματος.
Ἀριστοφάνης ἄγε δὴ σὺ ταχέως ὕπεχε τὴν φιάλην ὅπως ἔργῳ φιαλοῦμεν εὐξάμενοι τοῖσι θεοῖς.
Φιάλην ἀμφίθετον ζήτει ἐν τῷ ἀμφίθετον φιάλην.
Φιαρόν λαμπρόν.
Φίβαλις γένος συκῆς ἡ φίβαλις ἐπιτήδειον εἰς ξηρασίαν ἰσχάδων.
ἐπεὶ δὲ ἀπὸ τοῦ ἰσχναίνεσθαι ἰσχὰς καλεῖται καὶ τοὺς ἰσχνοὺς τῶν ἀνθρώπων ἐκάλουν φιβαλεῖς.
ὁ δὲ τόνος φιβάλεως προπαροξυτόνως ὡς κορώνεως πελέκεως.
Ἀριστοφάνης Ἀχαρνεῦσι τί δέ φιβάλεως ἰσχάδας κοΐ κοΐ.
ὡς ὀξὺ πρὸς τὰς ἰσχάδας κεκράγατε.
Φιβλατώριον περιβόλαιον Περσικόν.
Φιγαλεύς ὁ ἀπὸ τοῦ δήμου Ἀρκαδίας.
καὶ ὁ δῆμος Φιγάλεια.
Φίγιον ἀκρωτήριον.
Φιδηναῖος ἀπὸ τόπου.
Φικιδίζειν ἐπὶ τοῦ παιδεραστεῖν.
Φίλα ἴσα ὅμοια προσφιλῆ.
Φιλάγριος Λύκιος ἀπὸ Μάκρης ὡς εὕρηται παρὰ Εὐγενάτορι.
ὡς δὲ αὐτὸς ἐν τῇ πρὸς Φιλήμονα περὶ ἥπατος ἐσκιρρωμένου ἐπιστολῇ φησιν ὁ Φιλάγριος εἴη ἂν μᾶλλον Ἠπειρώτης ἰατρός μαθητὴς Ναυμαχίου τοῖς χρόνοις μετὰ Γαληνόν ἰατρεύσας τὰ πλεῖστα ἐν Θεσσαλονίκῃ συντάξας βιβλία ἰατρικά μονόβιβλα μὲν οʹ συντάγματα δὲ ἕτερα οὐκ ὀλίγα ὑπομνηματικὰ εἰς Ἱπποκράτην.
Φιλαδελφέως υἱὸς Ἀνδροκλείδης.
Φίλαθλος φιλόπονος.
Φιλάμμων πύκτης Ἀθηναῖος ὃς πάντα τὸν χρόνον ἐνίκα τοὺς ἀντιπάλους.
Φιλάμμων ἕτερος ὃν ᾄδουσι Θαμύρου τοῦ Θρᾳκὸς πατέρα γενέσθαι.
Φιλαμπελωτάτη ἡ εἰρήνη εἰρήνης γὰρ οὔσης γεωργοῦμεν πολέμου δὲ ὄντος τοὐναντίον.
καὶ Φιλία ἡ οἰκεία χώρα ὡς πολεμία ἡ ἀλλοτρία.
Φιλανθρωπηθείς ὁ δὲ Ἀσδρούβας ἐβουλήθη τούτῳ συμμίξας καὶ φιλανθρωπηθεὶς ἀπελθεῖν εἰς τοὺς ἔξω τόπους.
Φιλαργυρία ὑπόληψις τοῦ τὸ ἀργύριον καλὸν εἶναι.
Φιλαυτίας ὑπερηφανίας.
Φιλαίας ὄνομα τόπου.
Φιλαινίς Φιλαινίδος ὄνομα κύριον.
Φιλέταιρος ὄνομα κύριον.
Ἀθηναῖος κωμικός υἱὸς Ἀριστοφάνους τοῦ κωμικοῦ.
δράματα αὐτοῦ καʹ ὧν ἐστι καὶ ταῦτα Ἀχιλλεύς Κορινθιαστής Κυνηγίας Φίλαυλος Κέφαλος Τηρεύς Οἰνοπίων Ἄντυλλος  Ἀταλάντη Λαμπαδηφόροι.
Φιλαιτίων τῶν ἐπιλαμβανομένων.
Φιλέας εἰ καὶ Φιλέας Ἀνδοκίδην ἱεροσυλίας ἐγράψατο ὥσπερ οὐκ αὐτὸς ὤν ὁ τῆς θεοῦ τὸ γοργόνειον ἐκ τῆς ἀκροπόλεως ὑφελόμενος.
Φίλεως ὄνομα κύριον.
Φιλεργός φιλόπονος.
οἱ μὲν ὑπὸ ῥᾳθυμίας καὶ τῆς πρὸς τὸ φιλεργεῖν μαλακίας ἀνόητοι καὶ ἀμαθεῖς ἐπανῆκον αὐτῷ.
Φιλεριστῆσαι φιλονεικῆσαι.
Μένανδρος τὸ γὰρ φίλερι τῆς φιλοπρωτείας μεταξὺ αὐτῶν συμπεσὸν διέλυσε τὰς δυνάμεις.
καὶ Φιλέταιρος ὄνομα κύριον.
Φιλέψιος ἦν δὲ φιλοπαίγμων.
Δημοσθένης κατὰ Τιμοκράτους.
Φιλεψίου μνημονεύουσιν οἱ τῆς ἀρχαίας κωμῳδίας ποιηταί ἐπὶ τῷ μεταξὺ τῶν δημηγοριῶν μύθους λέγειν.
κεκωμῴδηται δὲ καὶ εἰς πανουργίαν.
λύσις ὀνείρου φιλεῖν ἐγείρει δυσμενῶν μακρὰς μάχας.
Φιλεῖ γάρ πως τέρπεται γάρ πως ἢ ἔθος γάρ πως.
φιλεῖ γὰρ τὰ πολλὰ ἑτέρως τρέπεσθαι.
τουτέστι συμβαίνει ἔθος ἔχει ἄλλως ἀποβαίνειν ἢ ὡς προσδοκᾷ τις εὐμετάβολοι γάρ εἰσιν οἱ ἐξ ἐπιθυμίας ἀλόγου ἐπί τι μάθημα ἐρχόμενοι.
ἕως οὗ ἐπιθυμεῖ πράξειν τὸν μισθόν.
Φιλεῖ γὰρ πρὸς τὰ χρηστὰ πᾶς ὁρᾶν.
Φιλλεῖδαι γένος ἐστὶν Ἀθήνησιν ἐκ δὲ τούτων ἡ ἱέρεια τῆς Δήμητρος καὶ Κόρης ἡ μύουσα τοὺς μύστας ἐν Ἐλευσῖνι.
Φιληδίας φιληδονίας ἀνοίας.
ὑμεῖς δὲ γρυλλίζοντες ὑπὸ φιληδίας ἕπεσθε μητρὶ χοῖροι.
Ἀριστοφάνης Πλούτῳ.
Φιληδῶν φιλῶν ἀγαπῶν.
ἀλλὰ Κόρινθος ἔδεκτο φιλόξενος ᾗ σὺ φιληδῶν οὕτως ἀρέσκῃ κεῖθι καὶ μένειν ἔγνως.
Φίλη κεφαλή προσφιλέστατε.
καὶ Φιλήκοος φιλομαθής.
Φιληλιαστής ὁ φιλόδικος παρὰ Ἀριστοφάνει φιληλιαστής ἐστιν ὡς οὐδεὶς ἀνήρ.
ἀντὶ τοῦ φιλόδικος Ἡλιαία γὰρ Ἀθήνησι δικαστήριον μέγιστον.
Φιλήμων Συρακούσιος υἱὸς Δάμωνος καὶ αὐτὸς κωμικὸς τῆς νέας κωμῳδίας.
ἤκμαζεν ἐπὶ τῆς Ἀλεξάνδρου βασιλείας βραχεῖ Μενάνδρου πρότερος.
ἔγραψε δὲ κωμῳδίας πρὸς Ϟʹ καὶ ἐβίωσεν ἔτη Ϟθʹ εἰσὶ δὲ οἳ λέγουσιν αʹ καὶ ρʹ ἐτελεύτησε δὲ ὑπὸ σφοδροῦ γέλωτος.
περὶ γέλωτος θανατηφόρου ὃν ἄξιον εἰπεῖν σαρδάνιον ὡς μὴ ὤφελε γελάσαι.
ἡ κλητικὴ ὦ Φιλῆμον.
οὗτος βιώσας ἔτη αʹ καὶ ρʹ ἄπηρος ἦν τὸ σῶμα καὶ μέντοι καὶ τὰς αἰσθήσεις πάσας ἀσινεῖς εὐμοιρίᾳ τινὶ διεσώσατο.
ὁμολογοῦσι δήπου καὶ τοῦτο πολεμούντων δὲ Ἀθηναίων καὶ Ἀντιγόνου Πειραιεῖ διαιτώμενος ὁ Φιλήμων ὄναρ ὁρᾷ κόρας ἐξιούσας θʹ τῆς οἰκίας αὐτοῦ ἐδόκει δὲ ἐρέσθαι αὐτάς τί βουλόμενοι καταλείπουσιν αὐτῶν δὲ ᾤετο ἀκοῦσαι λεγουσῶν ἔξω θυρῶν ἰέναι μὴ γὰρ εἶναι θεμιτὸν ἀκοῦσαι αὐτάς καὶ τὸν μὲν ὄνειρον ἐνταῦθα παύσασθαι αὐτὸς δὲ διυπνισθεὶς τῷ παιδὶ περιηγεῖται ἅ τε εἶδε καὶ ὅσα ἤκουσε καὶ ἅτινα εἶπεν.
εἶτα μέντοι ἔγραψε τὰ λοιπὰ τοῦ δράματος ὅπερ οὖν ἔτυχε διὰ τῆς παρούσης ἄγων φροντίδος.
καὶ ἐπιλυσάμενος ἡσυχῇ ἔκειτο κᾆτα ὑπερέγχε.
καὶ οἵ γε ἔνδον ᾤοντο καθεύδειν αὐτόν.
ἐπεὶ δὲ μακρὸν τοῦτο ἦν ἐκκαλύψαντες τεθνεῶτα ἐθεάσαντο.
οὐκοῦν ὦ Ἐπίκουρε παρῆσαν δὲ καὶ Φιλήμονι ἐννέα Μοῦσαι καὶ ὅτε ἔμελλε τὴν ἐπινησθεῖσάν οἱ καὶ τελευταίαν ὁδὸν ἰέναι ᾤχοντο ἀπιοῦσαι θεοῖς γὰρ οὐδαμῇ θεμιτὸν ὁρᾶν ἔτι νεκρούς καὶ ἐὰν ὦσι πάνυ φίλοι οὐδὲ ὄμμα χραίνειν θανασίμοισιν ἐκπνοαῖς.
σὺ δὲ λέγεις αὐτοὺς μὴ ἡμῖν προσέχειν ὦ μῶρε.
οὕτω φησὶν Αἰλιανὸς ἐν τῷ Περὶ προνοίας.
Φιλήμων ὁ νεώτερος καὶ αὐτὸς κωμικός υἱὸς Φιλήμονος τοῦ κωμικοῦ.
ἐδίδαξε δὲ δράματα νδʹ.
Φιλήνεμος ἐν Ἐπιγράμμασι καὶ αὖθις αὐλὸν καμινευτῆρα τὸν φιλήνεμον.
Φίληξ ὄνομα κύριον.
Φιλήτας Κῷος υἱὸς Τηλέφου ὢν ἐπί τε Φιλίππου καὶ Ἀλεξάνδρου γραμματικὸς κριτικός ὃς ἰσχνωθεὶς ἐκ τοῦ ζητεῖν τὸν καλούμενον Ψευδόμενον λόγον ἀπέθανεν.
ἐγένετο δὲ καὶ διδάσκαλος τοῦ δευτέρου Πτολεμαίου.
ἔγραψεν ἐπιγράμματα καὶ ἐλεγείας καὶ ἄλλα.
Φιλήτας ὁ Ἐφέσιος.
ζήτει ἐν τῷ Βάκις.
Φιληταί οὕτω λέγονται καὶ οἱ κλέπται.
καὶ οἱ φιλοῦντες.
οἱ δὲ φιληταὶ οἵ ποτε τριλλίστως ἀντίον ἐρχόμενοι νῦν μέγα πεφρίκασι.
Φιλητέων λῃστῶν.
ἤτοι κατὰ ἀντίφρασιν ἢ κατὰ ὑφαίρεσιν τοῦ υ πάνυ φιλητέων κλεπτῶν.
Φιλητής ὁ ἐραστής.
Φιλήτης δὲ ὁ κλέπτης.
Φιλία ἡ οἰκεία χώρα ὡς πολεμία ἡ ἀλλοτρία.
ὁ δὲ ὕπατος ἅτε ἐν τῇ φιλίᾳ ὢν πολὺ διέφερε.
Φιλία Δαμάσκιός φησι περὶ γὰρ οὐδεμίαν τῶν πολλῶν ἀρετῶν οὕτως ἐσπούδακας ὡς περὶ τὴν μητέρα αὐτῶν κατὰ τὸν Πυθαγόραν εἰπεῖν αὐτὴν τὴν φιλίαν.
Φιλιάζω φίλος γίνομαι.
ὦ Ἰωσαφάτ εἰ ἁμαρτωλῷ σὺ βοηθεῖς ἢ μισουμένῳ ὑπὸ κυρίου φιλιάζεις διὰ τοῦτο ἐγένετο ἐπὶ σὲ ὀργὴ κυρίου εἰ μὴ λόγοι ἀγαθοὶ εὑρέθησαν ἐν σοί.
Φιλικήσιμος ἄρχων ἐπὶ Αὐρηλιανοῦ βασιλέως.
Φίλιος ὁ τὰ περὶ τὰς φιλίας ἐπισκοπῶν.
Μένανδρος Ἀνδρογύνῳ μαρτύρομαι τὸν Φίλιον ὦ Κράτων Δία.
Φερεκράτης Κραπατάλοις τοῖς δὲ κριταῖς τοῖς νυνὶ κρίνουσι λέγω μὴ ἐπιορκεῖν μηδ' ἀδίκως κρίνειν ἢ νὴ τὸν Φίλιον μῦθον εἰς ὑμᾶς ἕτερον Φιλοκράτης λέξει πολὺ τούτου κακηγοριστότερον.
Φιλλίωνος ὄνομα κύριον.
Φιλιππίδης Ἀθηναῖος κωμικὸς καὶ αὐτὸς τῆς νέας κωμῳδίας υἱὸς Φιλοκλέους ἦν δὲ ἐπὶ τῆς ριαʹ ὀλυμπιάδος.
ἐδίδαξε καὶ αὐτὸς δράματα μεʹ.
Φιλιππίδης τῶν πολιτευομένων παρ' Ἀθηναίοις εἷς ἦν.
ἐδόκει δὲ ἰσχνὸς εἶναι τὸ σῶμα.
διὸ καὶ Ἄλεξις πεφιλιππῶσθαι ἔφη ἀντὶ τοῦ ἐλεπτύνθαι.
Φιλιππίδης Ἀθηναῖος ἡμεροδρόμος ὃς χίλια πεντακόσια στάδια ἤνυσε διὰ μιᾶς νυκτὸς καὶ ἡμέρας πρὸς Λακεδαιμονίους ἀφικόμενος.
ὁ δὲ νόμος οὐκ εἴα στρατεύειν αὐτοὺς πρὸ πανσελήνου.
Φιλιππικός ὁ καὶ Βαρδάνης Ἰουστινιανὸν βασιλέα ἀνελών ἀσέμνως καὶ ῥᾳθύμως τὰ βασίλεια διέπων ἐφαίνετο τούς τε ἐν τῇ οἰκουμενικῇ συνόδῳ πατέρας ἀναθέματι καθυπέβαλε τὰ παρ' αὐτῶν ἐνθέως δογματισθέντα δύο τοῦ Σωτῆρος θελήματα καὶ ἐνεργείας μὴ ἀποδεχόμενος συλλήπτορας εὑρηκὼς Ἰωάννην τὸν τηνικαῦτα τῆς πόλεως ἀρχιερέα καὶ Γερμανὸν τὸν Κυζίκου μητροπολίτην καὶ ἑτέρους ἱερεῖς καὶ συγκλητικοὺς πλείστους.
Φιλιππικός στρατηγὸς τῶν ἑῴων στρατιωτῶν.
οὗτος ἔσχεν Ἡράκλειον τὸν Ἡρακλείου τοῦ βασιλέως πατέρα ὑποστράτηγον.
δυστυχήσαντος δὲ ἐν πολέμῳ τοῦ Φιλιππικοῦ καὶ ἀπομάχου γενομένου ὁ Ἡράκλειος ἐγχειρίζεται τὸ ὁπλιτικόν.
ἦν δὲ ὁ Φιλιππικὸς γαμβρὸς Μαυρικίου ἐπὶ θυγατρί.
Φιλιππίων ὄνομα κύριον.
Φίλιππος Ἀμφιπολίτης ἱστορικός.
Ῥοδιακὰ βιβλία ιθʹ ἔστι δὲ τῶν πάνυ αἰσχρῶν Κῳακὰ βιβλία βʹ Θασιακὰ βιβλία βʹ καὶ ἄλλα.
Φίλιππος σοφιστής ὁ γράψας περὶ πνευμάτων ἐκ τῶν Ἡρωδιανοῦ κατὰ στοιχεῖον καὶ περὶ συναλοιφῆς.
Φίλιππος κωμικός.
τῶν δραμάτων αὐτοῦ ἐστι Κωδωνιασταί ὡς Ἀθήναιος ἐν Δειπνοσοφισταῖς.
Φίλιππος ὁ βασιλεὺς νικήσας Ἀθηναίους τὴν ἐν Χαιρωνείᾳ μάχην οὐ τοσοῦτον ἤνυσε διὰ τῶν ὅπλων ὅσον διὰ τῆς ἐπιεικείας καὶ φιλανθρωπίας τῶν τρόπων τῷ μὲν γὰρ πολέμῳ καὶ τοῖς ὅπλοις αὐτῶν μόνων περιεγένετο καὶ κύριος κατέστη τῶν ἀντιταξαμένων τῇ δ' εὐγνωμοσύνῃ καὶ μετριότητι πάντας Ἀθηναίους ἅμα καὶ τὴν πόλιν αὐτῶν ἔσχεν ὑποχείριον οὐκ ἐπιμετρῶν τῷ θυμῷ τοῖς πραττομένοις ἀλλὰ μέχρι τούτου πολεμῶν καὶ φιλονεικῶν ἕως τοῦ λαβεῖν ἀφορμὰς πρὸς ἀπόδειξιν τῆς αὐτοῦ πραότητος καὶ καλοκαγαθίας.
τοιγαροῦν χωρὶς λύτρων ἀποστείλας τοὺς αἰχμαλώτους καὶ κηδεύσας τῶν Ἀθηναίων τοὺς τετελευτηκότας ἔτι δὲ καὶ συνθεὶς Ἀντιπάτρῳ τὰ τούτων ὀστᾶ καὶ τῶν ἀπαλλαττομένων τοὺς πλείστους ἀμφιέσας διὰ τὴν ἀγχίνοιαν μεγίστην πρᾶξιν ἀπειργάσατο τὸ γὰρ Ἀθηναίων φρόνημα καταπληξάμενος τῇ μεγαλοψυχίᾳ πρὸς πᾶν ἑτοίμους αὐτοὺς ἔσχε συναγωνιστὰς ἀντὶ πολεμίων.
Φίλιππος ὁ Μακεδὼν τοῦ ζῆν πολλοὺς ἐστέρησε καὶ τοὺς υἱέας ὕστερον συμπεριέλαβεν ἐπιφθεγξάμενος τὸν στίχον τοῦτον νήπιος ὃς πατέρα κτείνας υἱοὺς καταλείπει.
Φιλίππου ἀλεκτρυών ἐπὶ τῶν ἐν μικροῖς κατορθώμασιν ἀλαζονευομένων.
Φιλίσκος κωμικός.
τῶν δραμάτων αὐτοῦ ἐστιν Ἄδωνις Διὸς γοναί Θεμιστοκλῆς Ὄλυμπος Πανὸς γοναί Ἑρμοῦ καὶ Ἀφροδίτης γοναί Ἀρτεμίδος καὶ Ἀπόλλωνος.
Φιλίσκος Κερκυραῖος Φιλώτου υἱός τραγικὸς καὶ ἱερεὺς τοῦ Διονύσου ἐπὶ τοῦ Φιλαδέλφου Πτολεμαίου γεγονώς.
καὶ ἀπ' αὐτοῦ τὸ Φιλίσκιον μέτρον προσηγορεύθη ἐπείπερ αὐτῷ ἐνεδαψιλεύετο.
ἔστι δὲ τῆς δευτέρας τάξεως τῶν τραγικῶν οἵτινές εἰσιν ζʹ καὶ ἐκλήθησαν Πλείας.
αἱ δὲ τραγῳδίαι αὐτοῦ εἰσι μβʹ.
Φιλίσκος Αἰγινήτης ὁ διδάξας γράμματα Ἀλέξανδρον τὸν Μακεδόνα.
αὐτὸς δὲ ἀκουστὴς ἦν τοῦ Κυνὸς Διογένους κατὰ δὲ Ἕρμιππον Στίλπωνος.
ἔγραψε διαλόγους ὧν ἐστι Κόδρος.
Φιλίσκος Μιλήσιος ῥήτωρ Ἰσοκράτους ἀκουστὴς τοῦ ῥήτορος.
ἐγένετο δὲ πρότερον αὐλητὴς παραδοξότατος διὸ καὶ Αὐλοτρύπην Ἰσοκράτης αὐτὸν ἐκάλει.
γέγραπται δὲ αὐτῷ τάδε Μιλησιακός Ἀμφικτυονικός Τέχνη ῥητορικὴ ἐν βιβλίοις δυσίν Ἰσοκράτους ἀπόφασις.
Φιλίσκος ἢ Φίλιστος Συρακούσιος ἱστορικός.
ἦν δὲ συγγενὴς Διονυσίου τοῦ τυράννου Σικελίας καὶ ἐν τῇ πρὸς Καρχηδονίους ναυμαχίᾳ ἐτελεύτησε.
μαθητὴς δὲ ἦν Εὐήνου τοῦ ἐλεγειοποιοῦ.
ἔγραψε Σικελικά ἔστι δὲ τὰ πρὸς Ἕλληνας αὐτοῖς πραχθέντα διαφόρως καὶ Γενεαλογίαν Περὶ Φοινίκης καὶ ἄλλα τινά Περὶ τῆς νήσου Σικελίας.
Φιλίσκος Αἰγινήτης ὃς κατὰ θέαν ἐλθὼν τῶν Ἀθηναίων ἀκούσας Διογένους ἐφιλοσόφησεν.
ὁ δὲ τούτου πατὴρ ἀπέστειλεν ἐπ' αὐτὸν τὸν ἀδελφόν καὶ ταυτὸν ἔπαθε καὶ οὗτος καὶ ὁ πατὴρ πάλιν ἐπ' ἀμφοτέρους ἐλθὼν ἐφιλοσόφησε καὶ αὐτός.
ἐγένετο δὲ αὐτοῦ ὁμιλητὴς καὶ Φωκίων ὁ χρηστός.
τελευτήσας δὲ ἐν Κορίνθῳ κεῖται καὶ κύων ἐστὶν ἐπὶ τῷ μνήματι.
ἐτιμήθη δὲ εἰκόνι παρὰ Σινωπέων καὶ ἐπιγράμματι γηράσκει καὶ χρυσὸς ὑπὸ χρόνου ἀλλὰ σὸν οὔτι κῦδος ὁ πᾶς αἰών Διόγενες καθελεῖ.
μοῦνος ἐπεὶ βιοτᾷ αὐταρκέα δόξαν ἔδειξας θνητοῖς οἷς ζωῆς οἶμος ἐλαφροτάτη.
Φιλιστίδης ὄνομα κύριον.
Φιλιστίων Προυσαεύς ἢ ὡς Φίλων Σαρδιανός κωμικός.
τελευτᾷ δὲ ἐπὶ Σωκράτους.
ὃς ἔγραψε κωμῳδίας βιολογικάς.
τελευτᾷ δὲ ὑπὸ γέλωτος ἀπείρου.
δράματα δὲ αὐτοῦ Μιμοψηφισταί.
οὗτός ἐστιν ὁ γράψας τὸν Φιλόγελων ἤγουν τὸ βιβλίον τὸ φερόμενον εἰς τὸν Κουρέα.
Νικαεὺς δὲ μᾶλλον παρὰ πᾶσιν ᾄδεται ὡς μαρτυρεῖ τὸ ἐπίγραμμα ὁ τὸν πολυστένακτον ἀνθρώπων βίον γέλωτι κεράσας Νικαεὺς Φιλιστίων.
τοῦ αὐτοῦ αἵματος ἦν Φιλήμονι ὃς καὶ οὗτος γελῶν καταστρέφει τὸν βίον.
Φίλιστος Ναυκρατίτης ἢ Συρακούσιος Ἀρχωνίδου υἱός.
μαθητὴς δὲ ἦν Εὐήνου τοῦ ἐλεγειοποιοῦ ὃς πρῶτος κατὰ τὴν ῥητορικὴν τέχνην ἱστορίαν ἔγραψε.
συνέταξε δὲ Τέχνην ῥητορικήν Αἰγυπτιακὰ ἐν βιβλίοις ιβʹ Σικελικὰ ἐν βιβλίοις ιαʹ Πρὸς τὸν Τρικάρανον λόγον περὶ Ναυκράτεως Περὶ Διονυσίου τοῦ τυράννου βιβλία Ϛʹ Περὶ τῆς Αἰγυπτίων θεολογίας βιβλία γʹ Δημηγορίας καὶ ἄλλα τινά.
Περὶ Συρίας καὶ Λιβύης.
Φιλίτια συμπόσια μεμιγμένους ἔχοντα ταῖς ἡδοναῖς τοὺς πόνους.
οὐ γὰρ στρωμνή τις ὑπέκειτο εὐωχουμένοις ἀλλ' ὑπὸ τοῖς ἀγκῶσι κοιλανθεὶς λίθος ἢ ξύλον.
οἱ δὲ πατέρες φησί τῆς τοῦ σώματος φιλίας.
ἐς τὸ ἀρχαῖον καθισταμένους πάντα ὅθεν παλαῖστραι ἀνήβησαν καὶ τὰ φιλίτια ἐπανῆλθεν.
Φίλιοι προσφιλέστατοι.
Φιλογόνιος ὄνομα κύριον.
Φιλογύννις φιλογύννιδος.
Φιλοδεσποτεύομαι οὕτως Ἀναξίλας.
Φιλοδωρία ἡ μετὰ προθυμίας δωρεά.
ὁ δὲ ἀπολαυσάτω τῆς τῶν ἐχθρῶν φιλοδωρίας.
Φιλοθεάμονες φιλοθεωρηταί.
Φιλοθηρεῖ φιλεῖ ἀγρεύειν.
Φιλόθηρος αὐτοφυέστατον καὶ μὴ ἐπίπλαστον ἔχουσα κάλλος καὶ οἷον γένοιτο φιλοθήρου κόρης.
Φιλοκάλως καθαρῶς.
Φιλόκενον στόμα.
Φιλοκλῆς Πολυπείθους Ἀθηναῖος τραγικός τοῖς χρόνοις μετὰ Εὐριπίδην.
ἐπεκαλεῖτο δὲ Χολὴ διὰ τὸ πικρόν.
ἔγραψε τραγῳδίας ρʹ ὧν ἐστι καὶ ταῦτα Ἠριγόνη Ναύπλιος Οἰδίπους Οἰνεύς Πρίαμος Πηνελόπη Φιλοκτήτης.
Αἰσχύλου δὲ τοῦ τραγικοῦ ἦν ἀδελφιδοῦς καὶ ἔσχεν υἱὸν Μόρσιμον τὸν τραγικόν οὗτινος γίνεται Ἀστυδάμας ὁ τραγικός.
τούτου δ' ἕτερος Φιλοκλῆς τραγικός.
Φιλοκλῆς κωμῳδίας ποιητής αἰσχροπρόσωπος.
ἦν δὲ προκέφαλος ὡς ἔποψ ἤγουν ὀξυκέφαλος Αἰσχύλου ἀδελφῆς υἱός.
οἱ δὲ Ἁλμίωνα αὐτόν φασιν ἐπιθετικῶς διὰ τὸ πικρὸν εἶναι ἅλμη γὰρ ἡ πικρία.
εἴρηται οὖν ἐπὶ τῶν ὀξυκεφάλων.
Φιλοκομπῶν μεγαλορρημονῶν ὁ ἑαυτὸν ὑψῶν.
Φιλοκράτης ὁ Στρούθιος ὥσπερ Μήλιος.
ἦν δὲ ὀρνιθοθήρας.
ἢν ἀποκτείνῃ τις ὑμῶν Φιλοκράτη τὸν Στρούθιον λήψεται τάλαντον ἢν δὲ ζῶντα αὐτὸν ἀγάγῃ τέσσαρα ὅτι συνείρων τοὺς σπίνους πωλεῖ καθ' ἑπτὰ τοῦ ὀβολοῦ.
εἶτα φυσῶν τὰς κίχλας δείκνυσι πᾶσι καὶ λυμαίνεται τοῖς τε κοψίχοισιν εἰς τὰς ῥῖνας ἐγχεῖ τὰ πτερά τὰς περιστεράς θ' ὁμοίως ξυλλαβὼν εἴρξας ἔχει κἀπαναγκάζει παλεύειν δεδεμένας ἐν δικτύῳ.
Φιλοκτέανος φιλοχρήματος φιλοκτήμων.
Φιλόλαος ὄνομα κύριον.
οὕτω καὶ Φιλόλαον ἀνεῖλε Κρότων ποτὲ πάτρη ὥς μιν ἔδοξε θέλειν δῶμα τύραννον ἔχειν.
Φιλομαθής ὁ ἔμπειρος.
Ξενοφῶν δεῖ δὴ φιλομαθῆ τούτων ἁπάντων ὄντα οὐχ οἷς ἂν μάθοις τούτοις μόνοις χρῆσθαι ἀλλὰ καὶ ποιητὴν εἶναι τῶν πρὸς τοὺς πολεμίους μηχανημάτων.
καὶ Φιλομαθεία.
Φιλομειδής φιλόγελως.
Φιλομηδὴς δὲ ἡ Ἀφροδίτη.
Φίλον οὐδετέρως.
δεῦρο δή φίλον ἐμόν.
καὶ Φιλονεικῶ δοτικῇ.
Φιλόξενος Εὐλυτίδου Κυθήριος λυρικός.
ἔγραψε διθυράμβους κδʹ τελευτᾷ δὲ ἐν Ἐφέσῳ.
οὗτος ἀνδραποδισθέντων τῶν Κυθήρων ὑπὸ Λακεδαιμονίων ἠγοράσθη ὑπὸ Ἀγεσύλου τινὸς καὶ ὑπ' αὐτοῦ ἐτράφη καὶ Μύρμηξ ἐκαλεῖτο.
ἐπαιδεύθη δὲ μετὰ τὸν θάνατον Ἀγησιλάου Μελανιππίδου πριαμένου αὐτὸν τοῦ λυρικοῦ.
Καλλίστρατος δὲ Ἡρακλείας αὐτὸν γράφει Ποντικῆς.
ἔγραψε δὲ μελικῶς Γενεαλογίαν τῶν Αἰακιδῶν.
Φιλόξενος Ἀλεξανδρεύς γραμματικός ὃς ἐσοφίστευσεν ἐν Ῥώμῃ.
Περὶ μονοσυλλάβων ῥημάτων Περὶ σημείων τῶν ἐν τῇ Ἰλιάδι Περὶ τῶν εἰς μι ληγόντων ῥημάτων Περὶ διπλασιασμοῦ Περὶ μέτρων Περὶ τῆς τῶν Συρακουσίων διαλέκτου Περὶ ἑλληνισμοῦ Ϛʹ Περὶ συζυγιῶν Περὶ γλωσσῶν εʹ Περὶ τῶν παρ' Ὁμήρῳ γλωσσῶν Περὶ τῆς Λακώνων διαλέκτου Περὶ τῆς Ἰάδος διαλέκτου καὶ τῶν λοιπῶν.
Φιλόξενος Λευκαδίου.
ὄνομα παρασίτου.
τοῦτόν φασιν προλουόμενον ἐν τῇ πατρίδι κἀν ἄλλαις πόλεσι περιέρχεσθαι τὰς οἰκίας ἀκολουθούντων αὐτῷ παίδων φερόντων ἔλαιον γάρον ὄξος καὶ ἄλλα τῶν ἡδυσμάτων.
εἰσιόντα δὲ εἰς τὰς ἀλλοτρίας οἰκίας τὰ ἑψόμενα τοῖς ἄλλοις ἀρτύειν ἐμβάλλοντα ὧν ἦν χρεία κᾆθ' οὕτως εἰς ἑαυτὸν κύψαντα εὐωχεῖσθαι.
οὗτος οὖν ὀψοφάγος ὢν καὶ πλεύσας εἰς Ἔφεσον εὗρε τὴν ὀψόπωλιν κενὴν καὶ ἐπύθετο τὴν αἰτίαν καὶ μαθὼν ὅτι πᾶν εἰς γάμους συνηγόρασται λουσάμενος παρῆν ἄκλητος καὶ ᾄσας ὑμέναιον μετὰ τὸ δεῖπνον πάντας ἐψυχαγώγησε.
καὶ ὁ νυμφίος εἶπε καὶ αὔριον ὧδε δειπνήσεις ὁ δὲ ἔφη ἂν ὄψον μὴ πωλῇ τις.
ὁ αὐτὸς ηὔξατο γεράνου τράχηλον ἔχειν ἵν' ἐπὶ πολὺν χρόνον καταπίνων ἥδηται.
ὁ αὐτὸς Φιλόξενος περιπαθὴς ὢν τοῖς ὄψοις καὶ δειπνῶν ποτε παρὰ Διονυσίῳ τῷ τυράννῳ ὡς εἶδεν ἐκείνῳ μεγάλην τρίγλαν παρατεθειμένην αὑτῷ δὲ μικράν ἀναλαβὼν αὐτὴν πρὸς τὸ οὖς προσήνεγκεν ὡς βούλοιτό τινα παρ' ἐκείνης τῶν κατὰ τὸν Νηρέα πυθέσθαι τὴν δὲ ἐρομένην ἀποκεκρίσθαι ὅτι νεωτέρα οὖσα ἁλοίη διὸ μὴ παρακολουθεῖν τὴν δὲ παρὰ Διονυσίῳ κειμένην πρεσβυτέραν οὖσαν πάντα εἰδέναι ἃ βούλεται μαθεῖν.
τὸν οὖν Διονύσιον γελάσαντα ἀποστεῖλαι αὐτῷ τὴν τρίγλαν.
οὗτος ἦν ὀψοφάγος ἀφ' οὗ καὶ Φιλοξένειοι πλακοῦντες.
Φιλοξενότατος καὶ Φιλοξεινότατος.
Φιλοξένου γραμμάτιον ἐπὶ τῶν μὴ πειθομένων ἐφ' οἷς παρακαλοῦνται ἀλλ' ἀπαγορευόντων μᾶλλον Φιλόξενος γὰρ ὁ Κυθήριος διαφυγὼν τὰς εἰς Συρακούσας λιθοτομίας εἰς ἃς ἐνέπεσεν ὅτι τὰς τοῦ Διονυσίου τοῦ τυράννου τραγῳδίας οὐκ ἐπῄνει διέτριβεν ἐν Τάραντι τῆς Σικελίας.
μεταπεμπομένου δὲ Διονυσίου αὐτὸν καὶ ἀξιοῦντος διὰ γραμμάτων ἐλθεῖν Φιλόξενος ἀντιγράψαι μὲν οὐκ ἔγνω λαβὼν δὲ βιβλίον τὸ ο στοιχεῖον ἔγραψε μόνον πολλάκις ἐν αὐτῷ διὰ τούτου δηλώσας ὅτι τὴν παράκλησιν διωθεῖται.
ζήτει περὶ τούτου ἐν τῷ ἄπαγέ με εἰς τὰς λατομίας.
Φιλοξένειοι πλακοῦντες.
Φιλόπατρις ὁ φιλόπολις.
καὶ τὸ μὲν φιλόπολις κοινόν τὸ δὲ φιλόπατρις Ἀττικόν.
Φιλοπευστεῖ φιλοπραγμονεῖ.
Φιλόπευστος ἡδέως μανθάνων περίεργος.
ὁμολογούμενα στοιχεῖα καὶ πρῶτα τῆς πολυθεάμονος ἱστορίας φιλοπονία ἀγχίνοια.
Δαμάσκιός φησι περὶ Ἰσιδώρου.
Φιλόπονος φιλεργός περὶ τὸ πονεῖν πρόθυμος.
Φιλοπονῶ αἰτιατικῇ.
Φιλοπόνων τῶν εἰθισμένων πονεῖν.
Φιλοπότης ὁ φιλῶν τὸν οἶνον.
Φιλοποίμην Ἀχαιῶν ἱππάρχης ὃς ἦν ἐξ ἀνδρῶν τῶν ἐπιφανεστάτων ἐν Ἀρκαδίᾳ ὃς πρῶτα μὲν ἔφυ καλῶς τραφεὶς καὶ παιδευθεὶς ὑπὸ Κλέανδρον τὸν Μαντινέα πατρικὸν μὲν αὐτοῖς ξένον ὑπάρχοντα παραγενόμενος δὲ εἰς ἡλικίαν ἐγένετο ζηλωτὴς Ἐκδήμου καὶ Δημοφάνους οἳ ἦσαν ἐκ Μεγάλης πόλεως φεύγοντες δὲ τοὺς τυράννους καὶ συμβιώσαντες Ἀρκεσίλᾳ τῷ φιλοσόφῳ οἳ συνεπελάβοντο τῆς καταλύσεως Νεοκλέους τοῦ Σικυωνίων τυράννου.
ἦν δὲ καὶ περὶ τὸν βίον ἐπιμελὴς καὶ λιτὸς κατὰ τὴν περικοπήν παρειληφὼς παρὰ τῶν προειρημένων ἀνδρῶν τὰς τοιαύτας δόξας ὡς οὐχ οἷόν τε τῶν κοινῶν προστατεῖν καλῶς τὸν ὀλιγωροῦντα τῶν κατὰ τὸν ἴδιον βίον οὔτε μὴν ἀποσχέσθαι τῆς πατρίδος ὅστις πολυτελέστερον ζῇ τῆς κατὰ τὴν ἰδίαν ὕπαρξιν χορηγίας.
παραλαβὼν δὲ τοὺς ἱππεῖς παντὶ τρόπῳ κατεφθαρμένους καὶ τὰς ψυχὰς τῶν ἀνδρῶν ἡττημένας οὐ μόνον αὐτοὺς ἑαυτῶν βελτίους ἀλλὰ καὶ τῶν ὑπεναντίων κρείττους ἐν ὀλίγῳ χρόνῳ κατεσκεύασε πάντας εἰς ἀληθινὴν ἄσκησιν καὶ ζῆλον ἐπιτευκτικὸν ἐμβιβάσας.
τῶν μὲν γὰρ ἄλλων οἱ πλεῖστοι τῶν καθισταμένων ἐπὶ τὴν ἀρχὴν ταύτην οἱ μὲν διὰ τὴν οἰκείαν ἀδυναμίαν ἐν τοῖς ἱππικοῖς οὐδὲ τοῖς πλησίον τολμῶσιν οὐδένων καθήκειν προστατεῖν οἱ δὲ τῆς στρατηγίας ὀρεγόμενοι διὰ ταύτης τῆς ἀρχῆς ἐξεριθεύονται τοὺς νέους καὶ παρασκευάζουσιν εὔνους συναγωνιστὰς εἰς τὸ μέλλον οὐκ ἐπιτιμῶντες τῷ δεομένῳ δι' οὗ τρόπου σῴζεται τὰ κοινά συμπεριστέλλοντες τὰς ἁμαρτίας καὶ μικρᾷ χάριτι μεγάλα βλάπτοντες τοὺς πιστεύοντας.
εἰ δέ ποτε καὶ γένοιντο τῶν ἀρχόντων τινὲς τῇ τε κατὰ σῶμα χρείᾳ δυνατοὶ πρός τε τὸ τῶν κοινῶν ἀπέχεσθαι πρόθυμοι πλείω κακὰ τῶν ὀλιγωρούντων διὰ τὴν κακοζηλίαν ἀπεργάζονται τοὺς πεζούς ἔτι δὲ μᾶλλον τοὺς ἱππεῖς.
Φιλοποίμενος Ἀρκάδες μάλιστα ἔχουσι μνήμην γνώμης τε ἕνεκα καὶ ἔργων ὧν ἐτόλμησε.
πατὴρ μὲν οὖν ἦν αὐτῷ Κραῦγις οὐδενὸς Ἀρκάδων τῶν ἐν Μεγάλῃ πόλει τὰ ἐς γένους δόξαν λειπόμενος οὗ τελευτήσαντος διδασκάλοις τε ἄλλοις ὡμίλησε καὶ Μεγαλοφάνει τε καὶ Ἐκδήλῳ τοῖς Ἀρκεσιλάου τοῦ Πιταναίου μαθητοῦ.
μέγεθος μὲν δὴ καὶ σώματος ῥώμην ἀπέδει Πελοποννησίων οὐδενός τὸ δὲ εἶδος ἦν τοῦ προσώπου κακός.
καὶ ἐπὶ μὲν τοὺς στεφανίτας ἀγῶνας ὑπερεφρόνησεν ἀσκῆσαι γῆν δὲ ἣν ἐκέκτητο ἐργαζόμενος οὐδὲ τὰ θηρία ἠμέλει τὰ ἄγρια ἐξαιρεῖν.
ἐπελέγετο δὲ καὶ βιβλία σοφῶν τε τῶν εὐδοκίμων παρ' Ἕλλησι καὶ ὅσα ἐς πολέμων μνήμην καὶ εἴ τι ᾔδει ἔχειν διδασκαλίαν στρατηγημάτων καταστήσασθαι δὲ τὸν βίον πάντα θέλων γνώμης τῆς Ἐπαμινώνδα καὶ ἔργων εἶναι τῶν ἐκείνου μίμησιν οὐ πάντα ἦν ἐξισωθῆναι δυνατός Ἐπαμινώνδᾳ γὰρ τά τε ἄλλα ἡ ψυχὴ καὶ πρᾶος μάλιστα τὰ ἐς ὀργήν τῷ δὲ Ἀρκάδι μετῆν γε θυμοῦ.
καταλαβόντος δὲ Κλεομένους Μεγάλην πόλιν Φιλοποίμην οὔτε τῆς συμφορᾶς ἐξεπλάγη τὸ ἀπροσδόκητον καὶ τῶν ἐν ἡλικίᾳ τὰ δύο μάλιστα μέρη καὶ γυναῖκας καὶ παῖδας ἀπέσωσεν ἐς Μεσσήνην.
ἐπικηρυκευομένου δὲ Κλεομένους ὡς μεταγινώσκοντος ἐπὶ τῷ τολμήματι καὶ θέλοντος κατάγεσθαι Μεγαλοπολίτας εἰς τὴν ἑαυτῶν Φιλοποίμην ἔπεισε μεθ' ὅπλων καὶ οὐ μετὰ σπονδῶν τὴν κάθοδον ποιήσασθαι γενομένης δὲ πρὸς Κλεομένην μάχης ὁ Φιλοποίμην ἐν τοῖς ἱππεῦσι ταττόμενος ὁρῶν τὸ πεζὸν λειπόμενον ὁπλίτης ἑκὼν ἐγένετο καὶ αὐτὸν λόγου ἀξίως κινδυνεύοντα τῶν τις Λακεδαιμονίων δι' ἀμφοτέρων ἔπειρε τῶν μηρῶν.
ὁ δὲ καίτοι οὕτως πεπεδημένος τά τε γόνατα ἐνέκλινε καὶ ἐς τὸ πρόσω χωρεῖν ἐβιάζετο ὥστε καὶ ὑπὸ τῶν ποδῶν τοῦ κινήματος τὸ δόρυ ἔκλασε μετὰ δὲ τὴν νίκην ἐς τὸ στρατόπεδον ἀχθέντος ἐνταῦθα ἐξ ἀμφοτέρων αὐτῶν τῶν μηρῶν οἱ ἰατροὶ τῇ μὲν τὸν σαυρωτῆρα ἐξεῖλκον τῇ δὲ τὴν αἰχμήν.
Ἀντίγονος δέ ὡς εἶδεν αὐτοῦ τὰ τολμήματα ἔσπευδεν ἀγαγεῖν αὐτὸν ἐς Μακεδονίαν.
Φιλοποίμενι δὲ τούτου μὲν οὐδὲν ἐμέλησε περαιωθεὶς δὲ ἐς Κρήτην μισθοφόρος ἡγεμὼν αὖθις ἐπανῆκεν ἐς Μεγάλην πόλιν καὶ ᾑρέθη ἄρχειν τῶν Ἀχαιῶν.
Φίλος ἀντὶ τοῦ ὄφελος.
Σοφοκλῆς ἐν Ἠλέκτρᾳ οἴμοι τάλαινα τῆς ἐμῆς πάλαι τροφῆς ἀνωφελήτου τὴν ἐγὼ θάμ' ἀμφὶ σοὶ πόνῳ γλυκεῖ παρέσχον.
οὔτε γάρ ποτε μητρὸς σύγ' ἦσθα μᾶλλον ἢ κἀμοῦ φίλος.
Φίλος ἀντὶ τοῦ χρήσιμος.
τίς γὰρ ἐσθλὸς οὐχ αὑτῷ φίλος ὁ γὰρ ἀγαθὸς αὑτῷ τε καὶ τοῖς φίλοις χρήσιμος.
Φίλος ἕτερος αὐτός.
τῶν δ' ἀγαθῶν τε καὶ αἱρετῶν τὰ μὲν δι' αὑτά ἐστιν αἱρετά ὡς ἡ εὐδαιμονία καὶ ὅσα τίμια τὰ δὲ δι' ἕτερον οἷον τέμνεσθαι γυμνάζεσθαι χρηματίζεσθαι.
δι' αὑτὰ δὲ αἱρετὰ καὶ δι' ἕτερα οἷον αἱ ἀρεταί καὶ γὰρ δι' αὐτὰς καὶ διὰ τὴν εὐδαιμονίαν αἱρούμεθα.
καὶ τὴν μὲν ὑγίειαν δι' αὑτὴν αἱρούμεθα τὸ δὲ γυμνάζεσθαι διὰ τὴν ὑγίειαν αἱρετώτερον ἄρα ἡ ὑγιεία τοῦ γυμνάζεσθαι.
καὶ εἰ τὸν μὲν φίλον αἱρούμεθα ὡς αὑτούς εἴγε ὁ φίλος ἕτερος αὐτός τὰ δὲ χρήματα δι' αὐτούς αἱρετώτερος ἄρα ὁ φίλος τῶν χρημάτων αἱρετὸς γὰρ ἕκαστος αὐτὸς ἑαυτῷ ὥστε καὶ φίλος.
ἀλλὰ καὶ ὕπνου ἐγρήγορσις αἱρετωτέρα εἰ ὁ ὕπνος ἐπὶ τὴν ἐγρήγορσιν ἔχει τὴν ἀναφοράν ἵνα γὰρ δυνώμεθα ἐγρηγορέναι ὕπνου καὶ ἀναπαύσεως δεόμεθα.
οὕτως ἂν δεικνύοιτο καὶ φιλοσοφία ῥητορικῆς αἱρετωτέρα.
Φιλοσοφεῖν σπουδάζειν.
ὅτι εἰ λέγοι τις μὴ χρὴ φιλοσοφεῖν ἐπεὶ φιλοσοφεῖν λέγεται καὶ τὸ ζητεῖν αὐτὸ τοῦτο εἰ χρὴ φιλοσοφεῖν ἢ μή ἀλλὰ καὶ τὸ τὴν φιλόσοφον θεωρίαν μετιέναι ἑκάτερον αὐτῶν δείξαντες οἰκεῖον πανταχόθεν τῷ ἀνθρώπῳ πανταχόθεν ἀναιρήσομεν τὸ τιθέμενον.
Φιλοσοφεῖν ἀντὶ τοῦ πονεῖσθαι.
φιλοσοφεῖ δὲ τοῦτο ὅπως καταπράξηται τὸν γάμον.
ἔφη Μένανδρος οὕτως καὶ Ἰσοκράτης.
Φιλοσοφία ἐστὶν ἠθῶν κατόρθωσις μετὰ δόξης τῆς περὶ τοῦ ὄντος γνώσεως ἀληθοῦς.
ταύτης δὲ ἀπεσφάλησαν Ἰουδαῖοι καὶ Ἕλληνες.
διαιρεῖται δὲ ἡ φιλοσοφία εἰς ἠθικήν θεολογικήν φυσικήν.
καὶ ἡ ἀληθεστάτη γνῶσις τῆς ψυχῆς πρὸς πᾶσαν φιλοσοφίαν συμβάλλεται.
καὶ πρὸς μὲν τὴν ἠθικήν ὅτι ἀδύνατον ἡμᾶς τὰ ἑαυτῶν κατακοσμῆσαι ἤθη τὰς δυνάμεις τῆς ψυχῆς μὴ ἐπεσκεμμένους πρὸς δὲ θεολογίαν ὅτι ζητοῦμεν περὶ τοῦ νοῦ τοῦ χωριστοῦ τοῦ ἐν ἡμῖν ὅτι καὶ αὐτὸς ἀθάνατος ἐπειδὴ δὲ καὶ ὁ νοῦς νοητῶν ἐστι νοῦς τῶν πρός τι ἐστί τῶν δὲ πρός τι ὁ τὸ ἓν εἰδὼς καὶ τὸ ἕτερον εἴσεται.
δῆλον δέ ὅτι ἡ θεωρία τοῦ ἡμετέρου νοῦ καὶ εἰς θεολογίαν μεγάλα συμβάλλεται συμβάλλεται δὲ ἡμῖν καὶ πρὸς τὴν φυσικήν εἴγε φυσικοῦ μέν ἐστιν ἔργον τὸ περὶ τῶν σωμάτων διαλεχθῆναι καὶ τῶν εἰδῶν αὐτῶν καὶ δυνάμεων τῶν δὲ ἐν σώμασιν εἰδῶν τὸ κάλλιστον ἡ ψυχή.
ζήτει καὶ ἑτέραν φιλοσοφίαν ἐν τῷ δύναμις καὶ ἑτέραν ἐν τῷ διότι καὶ ἑτέραν ἐν τῷ αἵρησις.
Φιλοσοφίας ὄφελος τὸ μηδὲν ἡγεῖσθαι δεινὸν ἀναχωρῆσαι τοῦ θυλακίου τῶν κρεϋλλίων καὶ πρὸς γυναῖκα καὶ παῖδας ἄτεγκτον ἔσεσθαι.
Φιλόσοφος ὃς τοὺς Πλάτωνος Νόμους διεῖλεν εἰς βιβλία ιβʹ τὸ γὰρ ιγʹ αὐτὸς προσθεῖναι λέγεται.
καὶ ἦν Σωκράτους καὶ αὐτοῦ Πλάτωνος ἀκουστής σχολάσας τοῖς μετεώροις.
ὢν δὲ κατὰ Φίλιππον τὸν Μακεδόνα συνεγράψατο τάδε Περὶ τῆς ἀποστάσεως ἡλίου καὶ σελήνης Περὶ θεῶν βʹ Περὶ χρόνου ἕν Περὶ μύθων αʹ Περὶ ἐλευθερίας αʹ Περὶ ὀργῆς αʹ Περὶ ἀνταποδόσεως αʹ Περὶ Λοκρῶν τῶν Ὀπουντίων Περὶ ἡδονῆς αʹ Περὶ ἔρωτος αʹ Περὶ φίλων καὶ φιλίας αʹ Περὶ τοῦ γράφειν Περὶ Πλάτωνος Περὶ ἐκλείψεως σελήνης Περὶ μεγέθους ἡλίου καὶ σελήνης καὶ γῆς αʹ Περὶ ἀστραπῶν Περὶ πλανητῶν Ἀριθμητικά Περὶ πολυγόνων ἀριθμῶν Ὀπτικῶν βʹ Ἐνοπτικῶν βʹ Κυκλιακά Μεσότητας καὶ ἄλλα.
Φιλόσοφος ὅτι μείζονα τὸν βίον εὐεργετεῖ φιλόσοφος ἀνὴρ ἤπερ ἄριστος βασιλεύς.
Φιλοσοφῶ αἰτιατικῇ.
Φιλόστρατος Φιλοστράτου τοῦ καὶ Βήρου Λημνίου σοφιστοῦ καὶ αὐτὸς δεύτερος σοφιστής σοφιστεύσας ἐν Ἀθήναις εἶτα ἐν Ῥώμῃ ἐπὶ Σευήρου τοῦ βασιλέως καὶ ἕως Φιλίππου.
ἔγραψε μελέτας Ἐπιστολὰς ἐρωτικάς Εἰκόνας ἤτοι ἐκφράσεις ἐν βιβλίοις δʹ Ἀγοράν Ἡρωϊκόν Διαλέξεις Αἶγας ἢ περὶ αὐλοῦ Ἀπολλωνίου βίον τοῦ Τυανέως ἐν βιβλίοις ηʹ Βίους σοφιστῶν ἐν βιβλίοις δʹ Ἐπιγράμματα καὶ ἄλλα τινά.
πλὴν πρῶτος ὀφείλει κεῖσθαι.
Φιλόστρατος ὁ πρῶτος Λήμνιος υἱὸς Βήρου πατὴρ δὲ τοῦ δευτέρου Φιλοστράτου σοφιστὴς καὶ αὐτός σοφιστεύσας ἐν Ἀθήναις γεγονὼς ἐπὶ Νέρωνος.
ἔγραψε λόγους πανηγυρικοὺς πλείστους καὶ λόγους Ἐλευσινιακοὺς δʹ μελέτας Ζητούμενα παρὰ τοῖς ῥήτορσι Ῥητορικὰς ἀφορμάς Περὶ τοῦ ὀνόματος ἔστι δὲ πρὸς τὸν σοφιστὴν Ἀντίπατρον Περὶ τραγῳδίας βιβλία γʹ Γυμναστικόν ἔστι δὲ περὶ τῶν ἐν Ὀλυμπίᾳ ἐπιτελουμένων Λιθογνωμικόν Πρωτέα Κύνα ἢ Σοφιστήν Νέρωνα Θεατήν τραγῳδίας μγʹ κωμῳδίας ιδʹ καὶ ἕτερα πλεῖστα καὶ λόγου ἄξια.
ὅτι εἰς τὸν τοῦ Πυθαγόρου βίον ἔγραψε Φιλόστρατος ὁ Λήμνιος τὸν Πυθαγόρα πρέποντα βιόν.
Φιλόστρατος Νερβιανοῦ ἀδελφόπαιδος Φιλοστράτου τοῦ δευτέρου Λήμνιος καὶ αὐτὸς σοφιστής καὶ παιδεύσας ἐν Ἀθήναις τελευτήσας δὲ καὶ ταφεὶς ἐν Λήμνῳ ἀκουστής τε καὶ γαμβρὸς γεγονὼς τοῦ δευτέρου Φιλοστράτου.
ἔγραψεν Εἰκόνας Παναθηναϊκόν Τρωϊκόν Παράφρασιν τῆς Ὁμήρου Ἀσπίδος μελέτας εʹ τινὲς δὲ καὶ τοὺς τῶν σοφιστῶν βίους ἐπ' αὐτὸν ἀναφέρουσι.
Φιλοτέχνημα κατασκευή καύχησις.
Φιλοτησία φιλία δεξίωσις.
Αἰλιανός δοκεῖ τῷ δήμῳ διαμετρεῖν φιλοτησίαν τήνδε.
Φιλοτησία ἡ φιάλη ἡ διδομένη ἐν τοῖς συμποσίοις.
ἐν γὰρ τῷ πότῳ φιλοφρονούμενοι ἀλλήλους ἐπεδίδοσαν οἴνου κύλικα.
ἣν φιλοτησίαν ἐκάλουν ὡς Ὑπερίδης φησί καὶ Ἄλεξις.
καὶ Ὅμηρος δειδέχατ' ἀλλήλους.
καὶ αὖθις ἐγχείτω τις τούτῳ φιλοτησίαν.
καὶ Φιλοτησίας τὰς δεξιώσεις διὰ τῆς φιλίας.
καὶ Φιλοτησίαν προπίνειν ἐστίν ἡνίκα τις ἐν ἀρίστῳ ἀπὸ τῆς δοθείσης αὐτῷ φιάλης πιὼν μέρος τὸ λοιπὸν παράσχῃ φίλῳ καὶ τὴν φιάλην χαρισάμενος.
Φιλοτησίας τῆς φιλικῆς δεξιώσεως.
οἱ Αἰτωλοὶ ἐς Ἀθήνας τὸν οἶνον ἐκόμιζον φιλοτησίας τῆς ἐκ τοῦ θεοῦ κοινωνῆσαι καὶ τοῖς τῆς Ἀθηνᾶς τροφίμοις βουλόμενοι.
Φιλότητα φιλίαν.
Φιλοτιμεῖται ἐπιδαψιλεύεται μεγαλοφρονεῖ σπουδάζει ἀγαπᾷ.
Φιλοτιμία καλλιλεξία.
Ἀριστοφάνης φιλοτιμίᾳ μὲν οὐδεμιᾷ μὰ τὼ θεώ λέξους' ἀνέστην ὦ γυναῖκες.
Φιλοτιμίας δωρεᾶς ἢ πλεονεξίας ἢ κενοδοξίας.
καὶ Φιλοτιμούμενος τουτέστι κενοδοξῶν.
Φιλοτιμότεραι Κλεοφῶντος ἐφ' οὗ δὴ χείλεσιν ἐπιβρέμεται Θρηϊκία χελιδών ἀντὶ τοῦ ἀπαιδευσία.
σκώπτει δὲ αὐτὸν ὡς Θρᾷκα υἱὸν Θρᾴσσης ὃς ἐκαλεῖτο τυροποιός ἐκωμῳδεῖτο δὲ εἰς δυσγένειαν.
ἀντεποιεῖτο δὲ τῶν πρωτείων τῆς πόλεως στρατηγὸς Ἀθηναίων.
εἰς ὃν δημαγωγὸν λόγον δρᾶμα φέρεται Πλάτωνος καὶ ἐπιγράφεται ὁμωνύμως Κλεοφῶν.
διαβάλλεται δὲ ὡς ξένος καὶ ἀμαθὴς καὶ φλύαρος.
Φιλοτιμοῦμαι δοτικῇ.
Φιλοτίμως μεγαλοδώρως ὑπερμέτρως ἐπιμελῶς.
ὁ δὲ Θεολόγος ὅτε λέγει τὸ φιλότιμον καταλύσασι τινές φασι τὴν φιλοσοφίαν καὶ τὴν ῥητορικήν μὴ ὅτι γε ἡμῖν τοῖς ἀφήσασι ταῦτα καὶ ἑξῆς.
Φιλοῦργος οὗτος ἄσωτος ὢν ἐφωράθη ἐν Ἀθήναις τὰ ἱερὰ συλήσας καὶ τὸ Γοργόνειον ὑφελόμενος ὡς Ἰσοκράτης λέγει.
μέμνηται τούτου Αἰσχίνης ἐν τῷ κατὰ Κτησιφῶντος.
Φιλοφρονέστατα φιλικώτερα.
Φιλοφρονούμενα παραμυθούμενα.
Φιλοφρόνως προθύμως σπουδαίως.
Φιλοφρονῶ αἰτιατικῇ.
Φιλοφροσύνη δεξίωσις ἢ προσήνεια.
Φιλόχορος Κύκνου Ἀθηναῖος μάντις καὶ ἱεροσκόπος γυνὴ δὲ ἦν αὐτῷ Ἀρχεστράτη.
κατὰ δὲ τοὺς χρόνους γέγονεν ὁ Φιλόχορος Ἐρατοσθένους ὡς ἐπιβαλεῖν πρεσβύτῃ νέον ὄντα Ἐρατοσθένει.
ἐτελεύτησε δὲ ἐνεδρευθεὶς ὑπὸ Ἀντιγόνου ὅτι διεβλήθη προσκεκλικέναι τῇ Πτολεμαίου βασιλείᾳ.
ἔγραψεν Ἀτθίδος βιβλία ιζʹ περιέχει δὲ τὰς Ἀθηναίων πράξεις καὶ βασιλεῖς καὶ ἄρχοντας ἕως Ἀντιόχου τοῦ τελευταίου τοῦ προσαγορευθέντος θεοῦ ἔστι δὲ πρὸς Δήμωνα Περὶ μαντικῆς δʹ Περὶ θυσιῶν αʹ Περὶ τῆς Τετραπόλεως Σαλαμῖνος κτίσιν Ἐπιγράμματα Ἀττικά Περὶ τῶν Ἀθήνησιν ἀγώνων βιβλία ιζʹ Περὶ τῶν Ἀθήνησιν ἀρξάντων ἀπὸ Σωκρατίδου καὶ μέχρι Ἀπολλόδωρον Ὀλυμπιάδας ἐν βιβλίοις βʹ Πρὸς τὴν Δήμωνος Ἀτθίδα Ἐπιτομὴν τῆς ἰδίας Ἀτθίδος Ἐπιτομὴν τῆς Διονυσίου πραγματείας περὶ ἱερῶν Περὶ τῶν Σοφοκλέους μύθων βιβλία εʹ Περὶ Εὐριπίδου Περὶ Ἀλκμᾶνος Περὶ μυστηρίων τῶν Ἀθήνησι Συναγωγὴν ἡρωΐδων ἤτοι Πυθαγορείων γυναικῶν Δηλιακὰ βιβλία βʹ Περὶ εὑρημάτων Περὶ καθαρμῶν Περὶ συμβόλων.
Φιλοψυχήσαντα Ἀντίοχον ἀγόμενον δέσμιον Ἀντωνίῳ φιλοψυχήσαντα μέχρις ἐσχάτου διὰ ψυχρᾶς ἐλπίδος ἄξιος τῆς ἡγεμονίας πέλεκυς διαδέχεται.
Φιλῳδὸν γένος οἱ βάτραχοι παρὰ τὸ φιλεῖν ᾄδειν.
Φιλωθέντες φίλοι γενόμενοι ὥσπερ πολεμωθέντες πολέμιοι γενόμενοι.
Αἰλιανὸς Ποικίλῃ ἱστορίᾳ ἐπ' ἐλευθερίᾳ τινὲς Ῥωμαίοις φιλωθέντες εἶτα μέντοι τὴν πίστιν ἥπερ οὖν δεσμός ἐστι φιλίας οὐκ ἐτήρησαν.
Φιλωθῆναι καὶ φίλος γενέσθαι.
ἔλεγε τὸν νεανίαν ἐλθεῖν πρὸς αὐτὸν φιλωθῆναί οἱ.
καὶ αὖθις καὶ φιλωθεὶς ἐν τῷ τέως τῷ ἐπισκόπῳ τῇ ἐκκλησίᾳ ἐξέπεμψε.
Φίλων Βύβλιος γραμματικός.
οὗτος γέγονεν ἐπὶ τῶν χρόνων τῶν ἐγγὺς Νέρωνος καὶ παρέτεινεν εἰς μακρόν ὕπατον γοῦν Σεβῆρον τὸν Ἐρέννιον χρηματίσαντα αὐτὸς εἶναί φησιν ὅταν ἦγεν ηʹ καὶ οʹ ἔτος ὀλυμπιάδι δὲ κʹ καὶ διακοσιοστῇ.
γέγραπται δὲ αὐτῷ Περὶ κτήσεως καὶ ἐκλογῆς βιβλίων βιβλία ιβʹ Περὶ πόλεων καὶ οὓς ἑκάστη αὐτῶν ἐνδόξους ἤνεγκε βιβλία λʹ Περὶ τῆς βασιλείας Ἀδριανοῦ ἐφ' οὗ καὶ ἦν ὁ Φίλων καὶ ἄλλα.
ὅτι ὕπατος γέγονεν ὁ Φίλων Ἐρέννιος χρηματίσας ὡς αὐτός φησι.
Φίλων Ἰουδαῖος τεχθεὶς ἐν Ἀλεξανδρείᾳ γένους ἱερέων φιλοσοφήσας δὲ τὰ Ἑλλήνων εἰς μέγα προὔβη παιδείας ὡς μετελθεῖν πᾶσαν Ἑλληνικὴν παίδευσιν τήν τε τῶν ἐγκυκλίων καλουμένων καὶ τὰς λοιπὰς ἐπιστήμας σὺν ἀκριβεῖ καταλήψει.
ἐπλούτησέ τε λόγον παρόμοιον Πλάτωνι ὡς καὶ εἰς παροιμίαν παρ' Ἕλλησι τοῦτο χωρῆσαι ἢ Πλάτων φιλωνίζει ἢ Φίλων πλατωνίζει τοσαύτη ἐστὶν ὁμοιότης τῆς τε διανοίας καὶ φράσεως τοῦ ἀνδρὸς πρὸς τὴν Πλάτωνος.
καὶ τοίνυν γέγραπται αὐτῷ βιβλία ἄπειρα ἐξ ὧν καὶ ταῦτα Περὶ συγχύσεως γλωσσῶν βιβλίον αʹ Περὶ φύσεως καὶ εὑρήματος αʹ Περὶ ὧν κατὰ νοῦν τις εὔχεται αʹ Περὶ παιδεύσεως αʹ Περὶ κληρονόμου τῶν θείων πραγμάτων αʹ Περὶ μερισμοῦ ἴσων καὶ ἐναντίων αʹ Περὶ τῶν τριῶν δυνάμεων Περὶ ἐναλλαγεισῶν γραφῶν παρά τινων Περὶ συνθηκῶν λόγοι βʹ Περὶ βίου φιλοσόφου Περὶ Γιγάντων αʹ Περὶ ὀνείρων εʹ Περὶ ζητημάτων καὶ ἑρμηνευμάτων τῆς Ἐξόδου εʹ Περὶ τῆς σκηνῆς καὶ δεκαλόγου δʹ Περὶ θυσιῶν Περὶ ὑποσχέσεων ἤτοι καταρῶν Περὶ προνοίας Περὶ Ἰουδαίων αʹ Περὶ ἀγωγῆς βίου Περὶ Ἀλεξάνδρου καὶ Περὶ τοῦ ὅτι ἴδιον λογισμὸν ἔχει τὰ ἄλογα Περὶ τοῦ πᾶς ἄφρων δοῦλός ἐστι Περὶ τῆς διαγωγῆς τὼν Χριστιανῶν Περὶ βίου θεωρητικοῦ Περὶ ἱκετῶν Περὶ γεωργίας λόγοι βʹ Περὶ μέθης βʹ Περὶ τοῦ Μωσέως βίου εἰς τὰ Χερουβίμ τουτέστι τὴν φλογίνην ῥομφαίαν εἰς τὴν πεντάτευχον Μωϋσέως καὶ εἰς αὐτὸν τὸν Μωϋσῆν λόγοι εʹ.
λέγουσι τοῦτον ἐπὶ Γαίου Καλλιγόλα ἐν τῇ Ῥώμῃ κινδυνεῦσαι ὁπηνίκα πρεσβευτὴς τοῦ οἰκείου ἔθνους ἀπεστάλη καὶ ὅτε τὸ δεύτερον ἦλθε πρὸς Κλαύδιον ἐν τῇ αὐτῇ πόλει διαλεχθῆναι τῷ ἁγίῳ ἀποστόλῳ Πέτρῳ καὶ τούτους ἐσχηκέναι φιλίαν καὶ διὰ τοῦτο τοὺς σπουδαστὰς Μάρκου τοῦ μαθητοῦ Πέτρου ἐν Ἀλεξανδρείᾳ ἔπεσι κεκοσμηκέναι.
εἰσὶν οὖν ὡς προείπομεν περιφανῆ καὶ ἀναρίθμητα συντάγματα καὶ πᾶσαν ὠφέλειαν γέμοντα.
Φίλων Καρπάθιος.
ἔγραψεν ὑπόμνημα εἰς τὸ ᾆσμα τῶν ᾀσμάτων.
Φιλωνίδης Ἀθηναῖος κωμικὸς ἀρχαῖος πρότερον δὲ ἦν γραφεύς.
τῶν δραμάτων αὐτοῦ ἦν Κοθόρνοι Ἀπήνη Φιλέταιρος.
καὶ ζήτει ἐν τῷ ἀπαίδευτοι.
Φιλῶ σε καὶ κήδομαι ἐὰν εὑρεθῶσι δύο ῥήματα καθ' ἑνὸς μέρος λόγου συντασσόμενα ὥσπερ ὧδε κατὰ ἀντωνυμίας τῷ ἑνὶ τῷ πρώτῳ ὀφείλομεν συντάξαι τὴν ἀντωνυμίαν τὸ δὲ ἄλλο ῥῆμα οὐδὲν βλάπτει κἂν ἀπολύτως ἐκφέρωνται οἷον φιλῶ σε καὶ κήδομαι τὸ φιλῶ συντάσσεται αἰτιατικῇ τὸ δὲ κήδομαι οὐδενί ἀλλ' ἔστιν ἀπόλυτον.
καὶ ὅσα ἄλλα οἷον ἀγαπῶ καὶ φροντίζω σου.
Φιλτάτιον ὦ Εὐριπίδιον γλυκύτατον φιλτάτιον.
Φιλοίκτιστον ὀδυρτικόν θρηνητικόν.
Σοφοκλῆς κάρτα τοι φιλοίκτιστον γυνή.
Φιλοίτης ὄνομα κύριον.
καὶ Φιλοίτιος.
Φίλυδρα φιλοῦντα τὸ ὕδωρ.
Φιλύλλιος Ἀθηναῖος κωμικὸς τῆς παλαῖας κωμῳδίας.
τῶν δραμάτων αὐτοῦ ἐστιν Αἰγεύς Αὔγη Ἄντεια  Δωδεκάτη Ἡρακλῆς Πλύντρια ἢ Ναυσικάα Πόλις Φρεωρύχος Ἀταλάντη Ἑλένη.
Φίλυρα ὄνομα δένδρου.
Φιλύρινος Κινησίας οὗτος διθυραμβοποιὸς γέγονε.
φιλύρινος δὲ ἀντὶ τοῦ χλωρός ἡ γὰρ φιλύρα χλωρόν ἢ κοῦφος ὡς ἂν διθυραμβοποιὸς εὐτελῆ καὶ κοῦφα ποιῶν καὶ γὰρ τὸ ξύλον τοῦτο κοῦφον καὶ ἐλαφρόν.
ἦν δὲ καὶ χωλὸς καὶ κυλλός.
Φιμινάλια ἀναξυρίδας βρακία.
Φιμῶ αἰτιατικῇ.
Φιμοῖ ἄγχει ἐπιστομίζει.
τὸ στόμα τῇ χειρὶ φιμώσασα τοῦ ἐσφαγμένου μήτινα τῇ ψυχῇ συνεκπέμψειε φωνήν.
ὁ ἐνεστὼς Φιμῶ.
Φιμοί Αἰσχίνης κατὰ Τιμάρχου καὶ φιμοὺς καὶ κυβευτικὰ ἕτερα ὄργανα.
φιμὸς δέ ἐστιν ὁ καλούμενος κημός εἰς ὃν ἐνεβάλλοντο.
Δίφιλος δέ φησιν ἕλκ' ἐς μέσον τὸν φιμόν ὡς ἂν ἐμβάλῃ.
Φινεές ἀνὴρ τά τε ἄλλα κρείττων τῶν νεωτέρων καὶ τῷ τοῦ πατρὸς ἀξιώματι τοὺς ἡλικιώτας ὑπερέχων.
Ἐλεαζάρου γὰρ τοῦ ἀρχιερέως υἱὸς ἦν Μωϋσέως δὲ ἀδελφοῦ παιδὸς υἱός ὃς περιαλγήσας τοῖς πεπραγμένοις ὑπὸ Ζαμβρί καὶ πρὶν ἰσχυροτέραν γενέσθαι τὴν ὕβριν ὑπὸ τῆς ἀδείας ἔργῳ τὴν δίκην αὐτῶν εἰσπράξασθαι διαγνοὺς καὶ κωλύσαι διαβῆναι τὴν παρανομίαν εἰς πλείονας τῶν ἀρξαμένων οὐ κολαζομένων τόλμῃ δὲ καὶ ψυχῆς καὶ σώματος ἀνδρείᾳ τοσοῦτον προέχων ὡς μὴ πρότερον εἴ τινι συσταίη τῶν δεινῶν ἀπαλλάττεσθαι πρὶν ἢ καταγωνίσασθαι καὶ νίκην τὴν ἐπ' αὐτῷ λαβεῖν ἐπὶ τὴν τοῦ Ζαμβρὶ σκηνὴν παραγενόμενος αὐτόν τε παίων τῇ ῥομφαίᾳ καὶ τὸν Χοσβίαν ἀπέκτεινεν.
οἱ δὲ νέοι πάντες οἷς ἀρετῆς ἀντιποίησις ἦν καὶ τοῦ φιλοκαλεῖν μιμηταὶ γενόμενοι τῆς Φινεὲς τόλμης ἀνῄρουν τοὺς ἐπὶ τοῖς ὁμοίοις Ζαμβρὶ τὴν αἰτίαν εἰληφότας.
ἀπόλλυνται μὲν οὖν καὶ ὑπὸ τῆς τούτων ἀνδραγαθίας πολλοὶ τῶν παρανομησάντων ἐφθάρησαν δὲ πάντες καὶ λοιμῷ ταύτην ἐνσκήψαντος αὐτοῖς τοῦ θεοῦ τὴν νόσον.
ὅσοι τε συγγενεῖς ὄντες κωλύειν ἐξώτρυνον αὐτοὺς ἐπὶ ταῦτα ἀδικεῖν τῷ θεῷ δοκοῦντες ἀπέθνησκον.
ἀπόλλυνται μὲν οὖν ἐκ τῶν τάξεων ἄνδρες οὐκ ἐλάττους ͵δʹ καὶ χʹ.
ὑπὸ δὲ ταύτης παροξυνθεὶς τῆς αἰτίας Μωϋσῆς ἐπὶ τὸν Μαδιηνιτῶν ὄλεθρον τὴν στρατιὰν ἐξέπεμπε.
Φινεύς ὄνομα κύριον.
καὶ Φινείδης ὁ ἀπὸ τοῦ Φινέως.
Φίνειον ὄνομα τόπου ἢ ὄρους.
Φινίδας ὄνομα κύριον.
Φιρμιλιανός ζήτει.
ἐν τῷ περιπάτῳ ἔφιπποι στῆλαι ἵσταντο Γρατιανοῦ καὶ Οὐαλεντινιανοῦ καὶ Θεοδοσίου καὶ κυρτοῦ Φιρμιλιανοῦ πρὸς γέλωτα.
Φίσκος δημόσιον ταμιεῖον.
Φιτρῶν κορμῶν ξύλων.
Φίτυ Ἀριστοφάνης τὸ γὰρ φίτυ πρῷον φύσει.
Φιτῦσαι γεννῆσαι.
ἐπὶ τοῦ πατρὸς τίθησιν ἐπὶ δὲ μητρὸς οὐκέτι ἀλλὰ γεννῆσαι.
καὶ φιτύοντος ὁμοίως τοῦ γεννῶντος.
λέγεται δὲ καὶ τὸ γέννημα φίτυμα.
Εὔπολις Αὐτολύκῳ ἀτὰρ ἤγαγες καινὸν φίτυμα τῶν βοῶν.
Φθάνει αἰτιατικῇ.
Φθάνοντος ἔργον γίνεται.
Φθάς ὁ Ἥφαιστος παρὰ Μεμφίταις.
καὶ παροιμία ὁ Φθάς σοι λελάληκεν.
οἱ δὲ ἀφθάς φασιν ὡς σταφίς ἀσταφίς καὶ στάχυς ἄσταχυς.
Φθάσειε προλάβοι.
οἶσθά τινας ἐν λογιστηρίοις ἀποδύντας ἢ πάντως ἀπὸ μιᾶς γέ του συμφορᾶς ἀναπεισθέντας ἐν μεσημβρίᾳ τοῦ βίου φιλοσοφεῖν ἀπὸ μόνου τοῦ τὸν θεὸν ἀπομόσαι καὶ κατομόσαι Πλατωνικῶς οὓς φθάσειεν ἂν ἡ σκιὰ φθέγξασθαί τι τῶν δεόντων.
οἱ δὲ παλαιοὶ πρὸ τοῦ εὑρεθῆναι τοὺς Δημητριακοὺς καρποὺς ἐβαλανοφάγουν.
ἔνθεν καὶ τὸ φαγεῖν εἴρηται.
καὶ ἐπιφθασάμενον.
λέγουσι τὴν αἶγα τὴν τοῦ Διὸς τροφὸν κατηστερίσθαι καὶ φασὶ τὸν ἐπιφθασάμενον ἐπιτέλλουσαν αὐτὴν ἐπιτυγχάνειν ὅσα ἂν εὔξηται.
Φθαίη σε προλάβῃ σέ τις εἰς ἐκκλησίαν.
καὶ Φθαίησι.
Φθέγμα ῥῆμα.
Φθέγγομαι αἰτιατικῇ.
Φθείρ ὁ τῆς πίτυος καρπός.
Φθείρω αἰτιατικῇ.
ὅτι πᾶν τὸ φθειρόμενον κατὰ δύο τρόπους φθείρεται ἢ τὸν τῶν σωμάτων τῇ εἰς τὰ στοιχεῖα ἀναλύσει ἢ τὸν τῶν ἀσωμάτων ἀποσβεννυμένου τοῦ εἴδους τῇ ἀναρμοστίᾳ τοῦ ὑποκειμένου.
Φθεῖσθαι διαφθείρεσθαι.
προλαβών καταλαβών.
Φθῆναι προλαβεῖν.
Ἰώσηπος δυσφοροῦντος δὲ τοῦ βασιλέως ἐπὶ τῷ φθῆναι τὸν μισθὸν ἐκδεδωκέναι τοῖς Ἰσραηλίταις παρῄνει ποιεῖν ὁ προφήτης ὅ τι τῷ θεῷ δοκεῖ.
Φθήσεται καταλήψεται.
Φθία πόλις πατρὶς Ἀχιλλέως.
καὶ Φθιάδος Θετταλικῆς.
Φθιμένης νυκτός τούτεστι παρελθούσης.
ὡς καὶ τῆς νῦν φθιμένης νυκτός.
καὶ Φθίμενος φθαρείς.
Φθινάς ἡ νόσος.
Φθίναι φθαρῆναι.
Φθίνει φθείρεται λήγει.
καὶ Φθινόμενοι.
Φθινόπωρον παλινδρομία τοῦ ἡλίου ἀφ' ἡμῶν γενομένου τῶν καρπῶν πρὸς τοὺς τόπους ἀφ' ὧν ἐγένοντο.
τῆς δὲ γενέσεως αὐτῶν αἴτιον γενέσθαι τὸν ἥλιον ἐξατμίζοντα τὰ νέφη.
καὶ φθινοπωρίδα εἰν ἁλὶ νήχεσθαι.
φθινοπωρίδα τὴν κολυμβάδα λέγει.
Φθινύθων φθειρόμενος.
Φθῖος ὄνομα κύριον.
καὶ Φθιώτης ὁ ἀπὸ τῆς Φθίας πόλεως.
θηλυκῶς δὲ Φθιῶτις γυνή διὰ τοῦ ι.
Φθιρώ ὄρος Μαιάνδρου.
Φθισήμβροτος διαφθείρουσα τὸν ἄνδρα.
Φθισήνορος τοῦ φθείροντος τοὺς ἄνδρας.
Φθίσθαι φθαρῆναι.
Φθίσις νόσος.
Φθίσονται διαφθαρήσονται.
Φθιτὸν γένος.
Φθογγαῖς βουλαῖς.
Φθόη φθίσις.
ἢ ὄνομα πάθους ἐξ αἵματος ἀναγωγῆς.
Πισίδης τὴν ἱππικὴν ὑπεῖχεν ὁ στρατὸς φθόην.
καὶ Αἰλιανός φθόῃ γοῦν Θεόπομπον τὸν Ἀθηναῖον ῥινώμενόν τε καὶ λειβόμενον ἰάσατο ὁ Ἀσκληπιός.
Φθόις τὸ πληθυντικὸν φθοῖς.
Φθοΐς φθοΐδος.
ὄνομα πλακοῦντος.
πέμματα ἃ τοῖς θεοῖς μετὰ τῶν σπλάγχνων ἔθυον.
ἐν Ἐπιγράμμασι καὶ τροχιὰν ἐν κανέῳ φθοΐδα σοι ταύτας ἐφ' ἅλωος ὦ Δάματερ φέρω.
τοὺς φθοῖς μονοσυλλάβως ἔθος λέγειν τοῖς Ἀττικοῖς.
τοὺς φθοῖς ἀφαρπάζοντα καὶ τὰς ἰσχάδας.
Ἀριστοφάνης Πλούτῳ.
Φθόνος ἡ ἐπὶ τοῖς καλοῖς τοῦ πλησίον βασκανία παρὰ τῷ Ἀποστόλῳ.
Φθόνος πάθος λύπης ἐπὶ τῇ τῶν πέλας εὐπραγίᾳ.
τῶν ἐπιεικῶν τινος.
ἐκ τούτου δῆλον ὡς καὶ φθονερὸς ἂν εἴη ὁ λυπούμενος ἐπὶ ταῖς τῶν ἐπιεικῶν εὐπραγίαις.
οὗ κειμένου ἐπεὶ προδήλως ἀλλότριον τοῦ σπουδαίου τὸ λυπεῖσθαι ἐπὶ ταῖς τῶν ἀγαθῶν εὐπραγίαις  οὐκ ἂν εἴη ὁ ἐπιεικὴς φθονερός.
Φθόνος νόσημα ψυχῆς ἀνθρωπικὸν καὶ ἐσθίον ψυχήν ἣν ἂν καταλάβῃ ὥσπερ ἰὸς τὸν σίδηρον.
καὶ ὁ ἔρως ταὐτόν ἐστιν.
οἷς ἐκεῖνος ἔχθιστον καλῶς τὸ θεῖον περιτρέπων τὸ συμφυὲς ἀρρώστημα εἰς αὐτοὺς τοὺς ἐκφύσαντας αὐτά.
καὶ ἴαμβοι τὸ δευτερεῦον τοῦ φθόνου γράμμα ξέσας εὕροις ἐν αὐτῷ τὸν φόνον γεγραμμένον.
καὶ Σοφοκλῆς ὁ φθόνος ἕρπει πρὸς τὸν εὖ ἔχοντα.
καὶ αὖθις πιστὰ τοῖς ἀκούουσι τὰ κατὰ τῶν μεγάλων διὰ τὸν φθόνον.
καὶ Πίνδαρος ὄψον δὲ λόγοι φθονεροῖς.
καὶ αὖθις σφόδρα δὲ λαμπρὸς ὢν παρὰ τοῖς Ἀθηναίοις ὅμως ἐσκοτίσθη καὶ αὐτὸς ὑπὸ τοῦ τὰ πάντα διεσθίοντος φθόνου δίκην γὰρ θανάτου ὦφλε.
Φθονῶ σοι δοτικῇ.
φθονῶ σοι τοῦδε.
Στίχοι Δημητρίου εἰς φθονερούς ζῳὸν ἀτιμάσαντες ἀποφθίμενον ποθέουσι.
καὶ πόθ' ὑπὲρ τύμβοιο καὶ ἀπνόου εἰδώλοιο ἄστεα νεῖκος ἐπῆλθεν ἔριν δ' ἐστήσατο λαός.
Φθόρος ἀρσενικῶς.
οὕτως ἦν αὐτῷ κατεσπουδασμένος ὁ τῶν ἀνθρώπων ἀεὶ φθόρος.
καὶ αὖθις πολὺς δὲ φθόρος ἐγίνετο τῶν σωμάτων.
εἰ γάρ τι δεῖ νοεῖν τὸν φθόρον τότ' ἂν ἰδών τις τὸ συμβαῖνον ἔγνω σαφῶς.
Φλάβιος ὄνομα χρηματισμοῦ.
Φλάϊς ὄνομα κύριον.
Φλάκκος ὄνομα κύριον.
ἀλλ' ἐπεχείρησαν καὶ οἱ Καμπανοὶ τοῦ Φλάκκου καὶ οἱ Συρακούσιοι τοῦ Μαρκέλλου κατηγορῆσαι.
Φλαμίνιος ὄνομα κύριον.
ὁ Φλαμίνιος ὀχλοκόπος καὶ δημαγωγὸς τέλειος πρὸς ἀληθινῶν δὲ καὶ πολεμικῶν πραγμάτων χειρισμὸν οὐκ εὐφυής.
καὶ Φλαμινίους.
Φλᾶν θλᾶν τύπτειν.
φλᾶν τὴν ἑαυτοῦ δυσμενεστάτην κάραν.
Ἀριστοφάνης ὡς χαλεπόν εἰσιν οἱ φίλοι οἱ φαινόμενοι παραχρῆμ' ὅτ' ἂν πράττῃ τις εὖ νύττουσι γὰρ καὶ φλῶσι τἀντικνήμια ἐνδεικνύμενος ἕκαστος εὔνοιάν τινα.
καί οὐκ ἐς κόρακας ἐρρήσετε Φλαῦρον φαῦλον ἢ κοῦφον κακόν.
διαφέρει γὰρ φλαῦρον καὶ φαῦλον φλαῦρον μὲν γάρ ἐστι τὸ μικρὸν κακόν φαῦλον δὲ τὸ μέγα.
Φλαῦρον φλύαρον ἀηδές δύσφημον λυπηρόν.
παρὰ Ἀριστοφάνει.
γέροντα δ' ὀρθοῦν φλαῦρον ὃς νέος πέσῃ.
τουτέστι τὸν ἅπαξ ἐν νεότητι πεσόντα ἐν γήρᾳ ὀρθοῦσθαι ἀδύνατον.
εὐστόμει καὶ μηδὲν εἴπῃς φλαῦρον ἄνδρας δεξιοὺς καὶ νοῦν ἔχοντας ὧν ὑπὸ τῆς φειδωλίας ἀπεκείρατ' οὐδεὶς πώποτ' οὐδ' ἠλείψατο οὐδ' εἰς βαλανεῖον ἦλθε λουσόμενος.
Φλαυρότατον ποιήσαντες δὲ ταῦτα ὑπολείπεσθαι τῆς στρατιᾶς τὸ φλαυρότατον.
παρὰ Ἡροδότῳ.
τουτέστι τὸ κακόν.
καὶ αὖθις τὴν ἀλώπεχ' ὡς φλαύρως ἐκοινώνησεν αἰετῷ ποτε.
καὶ Φλαυρουργός ὁ μικρὰ κακὰ ἐργασάμενος.
Σοφοκλῆς φλαυρουργοῦ τινος περιτεχνήματ' ἀνδρός.
Φλεβάζοντες βρύοντες.
Φλεβοτομεῖν ζήτει ἐν τῷ γενεά.
Φλέγμα οὐ λέγεται πρῶτον ἀπὸ τροφῆς πρῶτον γὰρ ἀπὸ τροφῆς τὸ αἷμα τὸ δὲ φλέγμα πρῶτον τῶν ἀπέπτων.
ἔστι γὰρ καὶ ἄλλα ἄπεπτα ἀπὸ γὰρ φλέγματος μεταβάλλεται ὀξὺς χυμὸς περὶ τὸν στόμαχον ἔστιν οὖν οὐχ ἁπλῶς πρῶτον ἀλλὰ τῶν ἀπέπτων.
Φλεγμαίνουσαν πόλιν ἡ μεταφορὰ ἀπὸ τῶν ἑλκῶν τῶν διὰ φλεγμονὴν κινδυνευόντων ἐκρήσσειν.
Φλέγει ἀντὶ τοῦ ζωπυρεῖ.
Σοφοκλῆς πάνθ' ὁ μέγας χρόνος μαραίνει τε καὶ φλέγει.
Φλέγων ζωπυρῶν ἀνεγείρων.
ἄταν οὐρανίαν φλέγων.
Φλέγων Τραλλιανός ἀπελεύθερος τοῦ Σεβαστοῦ καίσαρος οἱ δὲ Ἀδριανοῦ φασιν ἱστορικός.
ἔγραψεν Ὀλυμπιάδας ἐν βιβλίοις ιϚʹ ἔστι δὲ μέχρι τῆς σκθʹ ὀλυμπιάδος τὰ πραχθέντα πανταχοῦ τὰ δὲ αὐτὰ ἐν βιβλίοις ηʹ Ἔκφρασιν Σικελίας Περὶ μακροβίων καὶ θαυμασίων Περὶ τῶν παρὰ Ῥωμαίοις ἑορτῶν βιβλία γʹ Περὶ τῶν ἐν Ῥώμῃ τόπων καὶ ὧν ἐπικέκληνται ὀνομάτων Ἐπιτομὴν ὀλυμπιονικῶν ἐν βιβλίοις βʹ καὶ ἄλλα.
τούτου τοῦ Φλέγοντος ὥς φησι Φιλοστόργιος ὅσον τὰ κατὰ τοὺς Ἰουδαίους συμπεσόντα διὰ πλείονος ἐπεξελθεῖν τοῦ πλάτους Φλέγοντος καὶ Δίωνος βραχέως ἐπιμνησθέντων καὶ παρενθήκην αὐτὰ τοῦ οἰκείου λόγου ποιησαμένων.
ἐπεὶ τῶν γε εἰς εὐσέβειαν καὶ τὴν ἄλλην ἀρετὴν ἑλκόντων οὐδ' ὁτιοῦν οὐδ' οὗτος δείκνυται πεφροντικώς ὅνπερ οὐδ' ἐκεῖνοι τρόπον.
τοὐναντίον μὲν οὖν ὁ Ἰώσηπος καὶ δεδοικότι ἔοικε καὶ εὐλαβουμένῳ ὡς μὴ προσκρούσειεν Ἕλλησι.
Φλεγραίας πεδίον Θρᾳκικόν.
Ἀριστοφάνης ἵνα περ τοὺς γηγενεῖς ἀλαζονευομένους καθυπερηκόντισαν.
Φλεγύας ὁ ἀετός.
Φλεγυρά λαμπρά φλέγουσα λάμπουσα ἢ θερμή διὰ τοὺς ἄνθρακας.
Ἀριστοφάνης δεῦρο Μοῦς' ἐλθὲ φλεγυρὰ πυρὸς ἔχουσα μένος.
Φλεδόνεια πόλις.
καὶ Φλεδόνος.
τὸν Ἀντισθένην τὸν φιλόσοφον ἐπιτιμῶν ὁ Τίμων διὰ τὸ πλῆθος παντοφυῆ φλεδόνα καλεῖ.
Φλέω φλέως λοχμῶδες φυτόν οὗ μνημονεύει καὶ Θεόφραστος παραδηλῶν ὅτι ποτάμιός ἐστι βοτάνη ὡς τὸ βούτομον.
καὶ ἐν Ἀμφιαράῳ πόθεν ἂν λάβοιμι βύσμα τῷ πρωκτῷ φλέων Ἀριστοφάνης Βατράχοις ἡλάμεθα διὰ κυπείρου καὶ φλέω χαίροντες ᾠδῆς πολυκολύμβοισι μέλεσι.
Φληναφᾷ φλυαρεῖ.
Φλήναφος μωρολόγος.
καὶ Φληναφία θηλυκόν.
Φλιά ὁ παραστάτης τῆς θύρας.
Φλίει μιμητικῶς φωνεῖ.
Φλόγεα λαμπρά.
φλογιστὸν ἤδη καὶ κατηνθρακωμένον.
περὶ τοῦ Ὀρέστου σώματος.
καὶ Φλόγειος.
Φλογμός καῦμα ἐκπυράκτωσις.
Φλόρος τὸ ὄρνεον διὰ τοῦ ο μικροῦ Φλῶρος δὲ ὄνομα κύριον.
διὰ τοῦ ω μεγάλου.
Φλωβός βοτάνη.
Φλωρέντεια πόλις Φλωρέντιος δὲ ὄνομα κύριον.
Φλοιός τὸ λέπος τοῦ δένδρου.
εἶχε δὲ ὁ Κράντωρ ἀπελέκητον φωνὴν καὶ φλοιοῦ μεστὴν τραγῳδῶν.
Φλοίσβου ταράχου.
Φλοῖσβος ἀπὸ τοῦ φλέω τὸ ἀναβράζω φλόβος φλοῖβος καὶ φλοῖσβος.
Φλύακες Σωτάδης ἔγραψε Φλύακας ἤτοι κιναίδους διαλέκτῳ Ἰωνικῇ καὶ γὰρ Ἰωνικοὶ λόγοι ἐκαλοῦντο οὗτοι.
ἐχρήσατο δὲ τῷ εἴδει τούτῳ καὶ Ἀλέξανδρος ὁ Αἰτωλὸς καὶ ἕτεροι.
Φλύαρος φλήναφος καὶ λῆρος καὶ μάταιος λόγος.
Ἀριστοφάνης Νεφέλαις τὰ δ' ἄλλα πάντ' ἐστὶ φλύαρος.
καὶ αὖθις μὴ γὰρ οὔσης ἀνάγκης τί δεῖν φλυαρεῖν ὁτιοῦν πρὸς ὁντιναοῦν.
Φλυδούμενος προφήτης ἐγκάτοισι φλυδούμενος.
ἀντὶ τοῦ ταρασσόμενος καταπονούμενος.
καὶ Λυκόφρων.
Φλυεία δῆμος τῆς Κεκροπίδος.
ἐκ τούτου δὲ τοῦ δήμου ἦν Εὐριπίδης ὁ τῆς τραγῳδίας ποιητής.
Φλύειν τὸ ἀναζεῖν.
Φλύκταινα τὰ τῶν χειρῶν ἐπαναστήματα τὰ γινόμενα ἀπὸ τοῦ κωπηλατεῖν.
Ἀριστοφάνης Βατράχοις ἐγὼ δὲ φλυκταίνας γ' ἔχω.
Φλυκτίδες τὸ ἀπὸ πυρὸς φύσημα ἢ ὁ καλούμενος ἄνθραξ.
Φόβας τὰς τρίχας.
τεμοῦσα κρατὸς βοστρύχων ἄκρας φόβας.
Φοβερά ἡ περίφοβος.
ἐκτέταμαι φοβερὰν φρένα δείματι πάλλων.
ἀντὶ τοῦ ἐκπέπληγμαι.
Φοβερός ὁ φοβούμενος παρὰ Θουκυδίδῃ καὶ Φερεκράτει.
καὶ παρὰ Ἀρριανῷ οἱ δὲ φοβεροὶ γινόμενοι ἔφευγον ἀπολιπόντες τὰς πόλεις.
καὶ αὖθις Ἀρριανός οἱ δὲ ἐμβεβληκότων τῶν πολεμίων φοβεροὶ καὶ ἀμήχανοι ἄνευ τοῦ ἐς τὸ κοινὸν ὠφελίμου ἀπώλλυντο.
Φοβερὸς καὶ ὁ καταπληκτικός.
Ἀννίβας δὲ λαμπρὸς ἤδη καὶ φοβερὸς ὢν ἤλαυνεν ἐπὶ τὴν Τυρρηνίαν.
Φοβεσιστράτη ἡ φοβοῦσα τὸν στρατόν.
Φόβη κόμη θρίξ.
ὅς τε φόβῃσι ξανθοτάταις ἐκόμα.
Φόβος φυγή.
καὶ ἡ δειλία.
Φόβος δέ ἐστι προσδοκία κακοῦ.
εἰς δὲ τὸν φόβον ἀνάγεται ταῦτα δεῖμα ὄκνος αἰσχύνη ἔκπληξις θόρυβος ἀγωνία.
δεῖμα μὲν οὖν ἐστι φόβος δέος ἐμποιῶν ὄκνος δὲ φόβος μελλούσης ἐνεργείας αἰσχύνη δὲ φόβος ἀδοξίας ἔκπληξις δὲ φόβος ἐκ φαντασίας ἀσυνήθους πράγματος θόρυβος δὲ φόβος μετὰ κατεπείξεως φωνῆς ἀγωνία δὲ φόβος ἀδήλου πράγματος.
ἔστι δὲ γένος ἡ θαυμασιότης τῆς ἐκπλήξεως ἀλλ' οὐχ ὑπερβολή γένος γὰρ ἐκπλήξεως ἡ θαυμασιότης ἡ δὲ ὑπερβολὴ διαφορά τῶν γὰρ θαυμαζόντων οἱ μὲν καθ' ὑπερβολὴν θαυμάζουσιν ὡς οἱ ἐκπεπληγμένοι οἱ δὲ μετρίως.
τὸ δὲ θαυμάζειν καθ' ὑπερβολήν ἐστιν ἐκπλήττεσθαι.
Φόβος παρ' Ὁμήρῳ ἡ φυγή.
ὅτε δὲ λέγει ἀρχὴ σοφίας φόβος κυρίου διότι ὁ βουλόμενος σοφὸς εἶναι ἀπὸ εὐλαβείας ἄρχεται.
εἰ δὲ τὸ ἀρχὴ ἐπὶ τῆς ἡγεμονίας παραληφθῇ φόβος κυρίου οὐχ ὁ παθητικός ὁ δέει κολάσεων προσγινόμενος  ἀλλ' ἡ κατὰ σεβασμὸν εὐλάβεια οὗτος γὰρ ὁ φόβος κυρίου πάντα ὑπερέβαλε.
Φοβῶ καὶ Φοβοῦμαι αἰτιατικῇ.
Φολεύς ὄνομα κύριον.
Φολίδες αἱ λεπίδες.
καταχρηστικῶς δὲ τὰ μικρὰ πτερά τούτοις γὰρ ἐοίκεσαν.
Φολιδωτόν λεπιδωτόν.
καὶ Φολιδωτοὶ ἰχθύες σαῦρος καὶ σαλαμάνδρα χελώνη κροκόδειλος καὶ τὸ τῶν ὄφεων πᾶν γένος.
ταῦτα δὲ λέγεται κατά τινας καιροὺς τὸ γῆρας ἐκδύεσθαι ὁ δὲ κροκόδειλος φωλεύει τὰς χειμερίνας ἡμέρας μʹ κατὰ γῆς κεκρυμμένος τὸ δὲ γῆρας οὐκ ἐκδύεται ὡς οὐδὲ ἡ χελώνη.
Φολίς τὸ τοῦ θώρακος.
Φόλλις δέ ἀρσενικόν φόλλεως ὁ ὀβολός.
πληθυντικὸν τοὺς φόλλεις.
Φολκός στραβός.
Φόλος ὄνομα τόπου.
Φολουΐα Ἀντωνίου γυνή.
αὕτη Κικέρωνος τοῦ ῥήτορος ἀποτεμοῦσα τὴν κεφαλὴν καὶ ἐπὶ τοῖς γόνασι λαβοῦσα πολλὰ μὲν ἐς αὐτὴν ἐξυβρίσαι καὶ ἐμπτύσαι τέλος δὲ τὸ αὐτῆς διανοίξασα στόμα ἐκείνου τε τὴν γλῶτταν ἐξελκύσαι καὶ τῇ βελόνῃ τῇ κατὰ τὴν κεφαλὴν κατακεντῆσαι πολλά τε καὶ μιαρὰ προσφθεγξαμένη ἐπὶ τὸ βῆμα τεθῆναι προσέταξεν ἵν' ὅθεν κατ' αὐτῆς δημηγορῶν ἠκούετο ἐκεῖθεν καὶ ὁρῷτο.
Φονᾶν ἑτοίμως πρὸς τὸ φονεύειν ἔχειν.
ὁ δὲ πατὴρ πυνθάνεται ὅσα ἡ παῖς ἔδρασε καὶ διώκει φονῶν καὶ ἀποκτεῖναι γλιχόμενος.
Φονή ὁ φόνος.
Φονῇσι τοῖς φόνοις.
Φονία ὁρμή.
καὶ Φόνιον αἷμα.
καὶ Φόνιος ὁ ὠμὸς ἀνήρ.
Φόνος ἡ μέχρις ἀναιρέσεως κίνησις παρὰ τῷ Ἀποστόλῳ.
Φόνος ἔρρευσεν αἷμα ἔρρευσεν.
οἱ δὲ λεόντειον ἐβρυχῶντο φονῶντες.
φονεῦσαι προῃρημένοι.
Φόνου πτερόν τὸν διὰ τῶν ὀϊστῶν πτερόεντα ἢ ταχύν.
βέλτιον δὲ ἀκούειν περιφραστικῶς τὸν φόνον.
Φοξῖνος εἶδος ἰχθύος.
Φοξός ὀξυκέφαλος.
Φόωντα ψηλαφῶντα.
Φόως Ὅμηρος ἤγαγε πρὸ φόωσδε.
πρὸ τῆς τελειώσεως τοῦ ὡρισμένου καιροῦ.
περὶ δὲ τῶν πυλῶν λέγει αἱ δὲ πετασθεῖσαι τεῦξαν φάος.
ὡς οὐ διὰ μέσης τῆς πύλης φωτίζεσθαι τὴν πόλιν ἀλλὰ τὴν σωτηρίαν τῶν φευγόντων.
ὡς τό φόως δ' ἑτάροισιν ἔθηκεν ἄνδρα βαλών.
Φορά ἡ κατὰ ὅλου τόπου ἐναλλαγή καὶ μάλιστα ἡ μὴ δυναμένη ἐφ' ἑαυτῆς στῆναι ὅταν ἐθέλῃ.
ὅτι ὁ τῆς κατὰ τόπον κινήσεως γένος λέγων τὴν φορὰν τὸ γένος ὑπὸ τῷ εἴδει τίθησι.
ποιεῖ δὲ καὶ τοῦτο Πλάτων ὁριζόμενος γὰρ τὴν κατὰ τόπον κίνησιν φορὰν αὐτὴν εἶπεν.
ἀλλὰ φορὰ μέν ἐστι τῶν ἀψύχων τε καὶ ἀκουσίως ἀμειβομένων τόπον ἐκ τόπου.
τὸ δὲ ἀκουσίως ἀντὶ τοῦ οὐχ ἑκουσίως.
εἰ οὖν τινά ἐστιν οὐχ ἑκουσίως μεταβάλλοντα τόπον ἐκ τόπου ὡς τὰ βαδίζοντα εἴη ἂν ἐπὶ πλέον ἡ κατὰ τόπον κίνησις.
οὐ πᾶσα δὲ κατὰ τόπον κίνησις φορά.
καὶ αὖθις δυσχέρεια μὲν πολλὴ τοῦδε τοῦ φορήματος ὅμως δὲ τλῆθι.
τοῖσι γενναίοισί τοι τό τ' αἰσχρὸν ἐχθρὸν καὶ τὸ χρηστὸν εὐκλεές.
σοὶ δ' ἐκλιπόντι τοῦτ' ὄνειδος οὐ καλόν δράσαντι δ' ὦ παῖ πλεῖστον εὐκλείας γέρας ἐὰν μόλω 'γὼ ζῶν πρὸς Οἰταίαν χθόνα.
Φιλοκτήτης φησί.
Φοράδην ὁρμητικῶς φερόμενος.
ὁ δὲ ἐκ πλείστου ἄμφω τὼ πόδε πεπηρωμένος πρὸς τοὺς πόνους φοράδην ἐφοίτα καὶ ταύτῃ τοὺς ἐναντίους κατέπληττε.
καὶ Φοράδην ὑφ' ἑτέρων βασταζόμενος.
Φοράς ὁρμάς ἢ τύχας.
καὶ Φοράς φοράδος ἡ ἵππος θηλυκόν.
Φορβάδων νομάδων βοσκομένων.
καὶ Φορβάς ἡ πολλοῖς προσομιλοῦσα τροφῆς χάριν.
παρὰ τὸ φέρβω.
Φορβαντεῖον Ὑπερίδης ἐν τῷ Πατροκλέους.
ὅτι τὸ Ἀθήνησι Φορβαντεῖον ὠνομάσθη ἀπὸ Φόρβαντος βασιλεύσαντος Κουρητῶν καὶ ὑπ' Ἐρεχθέως ἀναιρεθέντος.
ἦν δὲ Ποσειδῶνος υἱὸς ὁ Φόρβας.
Φορβειάν περιστόμιον καπίστριον.
παρὰ τὸ φέρειν βίᾳ.
καὶ Φορβειά ἡ τροφή.
καὶ Φορβὴ ὁμοίως.
Φορβειὰ δὲ διὰ διφθόγγου γράφεται καὶ ὀξύνεται.
Φόρβιον τὸ περικείμενον τῷ στόματι τοῦ αὐλητοῦ δέρμα ἵνα μὴ σχισθῇ τὸ χεῖλος αὐτοῦ.
Ἀριστοφάνης πολλὰ δὴ καὶ δεῖν' ἰδὼν οὔπω κόρακ' εἶδον ἐμπεφορβιωμένον.
Φορέουσι φέρουσι.
πλέγμα ποιήσαντες ἐκ λύγων φορείων τύπῳ γυναικείων δέρμασι βοείοις ἐπιπλάσαντες ἀκατεργάστοις.
Φορεῖται περιφέρεται.
Φορῆες οἱ φέροντες.
Φορήσω τὸ ξίφος τολοιπὸν ἐν μύρτου κλαδί ἀντὶ τοῦ κλάδῳ κατὰ μεταπλασμόν τουτέστιν ἐν μυρσίνῳ κλάδῳ τὸ ξίφος φορήσω ὥσπερ Ἁρμόδιος καὶ Ἀριστογείτων οὗτοι γὰρ ἀπὸ τῶν μυρσίνων κλάδων τὰ ξίφη ἀνασπάσαντες τὸν τύραννον κατέβαλον.
Φορητή βαστακτή.
τοὺς δὲ περισυλῶν καὶ δημεύων φορητὸς οὐδαμὰ οὐδαμῆ ἦν.
Φορητόν καρτερικόν.
ἥτις δεινὸν ἡγησαμένη καὶ φορητὸν ἥκιστα ξιφιδίῳ ἑαυτὴν διέφθειρε.
Φορητῶς μεγάλως.
Φορίνη Ἀντιφῶν φησιν ὅτι ἐπ' ἀνθρωπίνου δέρματος ἐλέγετο ἡ φορίνη.
Φόρκυν ὄνομα.
λιμὴν τοῦ Φόρκυνος.
Φορμαρία παρὰ Ῥωμαίοις ἀπόφασις θανάτου.
Φορμηδόν ψιαθηδόν.
φορμὸς γὰρ ψίαθος παρὰ Θουκυδίδῃ ἐναλλὰξ ἔχων τὸ πλέγμα.
Φορμηδόν Θουκυδίδης ξύλα τέμνοντες ἐκ τοῦ Κιθαιρῶνος παρῳκοδόμουν ἑκατέρωθεν φορμηδόν.
ἀντὶ τοίχων τιθέντες ὅπως μὴ διαχέοιτο ἐπιπολὺ τὸ χῶμα.
καὶ αὖθις καὶ τοὺς νεκροὺς οἱ Κερκυραῖοι φορμηδὸν ἐπὶ ἁμάξας ἐπιβαλόντες ἀπήγαγον ἔξω τῆς πόλεως.
Φόρμιγξ κιθάρα.
ἐν Ἐπιγράμμασι ἁ φόρμιγξ τά τε τόξα καὶ ἀγκύλα δίκτυα Φοίβῳ.
Φορμίων περὶ τούτου καὶ Θεόπομπος ἐν Φιλιππικοῖς.
ἦν δὲ Κροτωνιάτης καὶ ἐν τῇ ἐπὶ Σάγρᾳ μάχῃ ἐτρώθη.
δυσιάτου δ' ὄντος τοῦ τραύματος χρησμὸν ἔλαβεν εἰς Λακεδαίμονα ἐλθεῖν τοῦτον γὰρ αὐτοῦ ἰατρὸν ἔσεσθαι ὃς ἂν αὐτὸν πρῶτον καλέσειεν ἐπὶ δεῖπνον.
ὡς οὖν ἧκεν εἰς τὴν Σπάρτην καταβάντα αὐτὸν ἀπὸ τοῦ ὀχήματος ἐκάλεσεν ἐπὶ δεῖπνον νεανίσκος δειπνήσαντος δὲ ἤρετο ἐφ' ὅ τι ἥκει.
ὡς δὲ ἤκουσε περὶ τοῦ χρησμοῦ ἀποξύσας τοῦ δόρατος ἐπιτίθησιν.
ὡς δὲ ἀνέλυσαν ἀπὸ τοῦ δείπνου δοκῶν ἀναβαίνειν ἐπὶ τὸ ἅρμα τῆς θύρας αὑτοῦ τοῦ οἴκου τοῦ ἐν Κρότωνι ἐπιλαμβάνεται.
ἀλλὰ καὶ Θεοξένια αὐτοῦ ἄγοντος ἐκάλεσαν αὐτὸν οἱ Διόσκουροι πρὸς Βάττον εἰς Κυρήνην καὶ ἀνέστη τε ἔχων σιλφίου καυλόν.
καὶ παροιμία Φορμίωνος στιβάς ἐπὶ τῶν εὐτελῶν οὗτος γὰρ ὁ Φορμίων ἀγαθὸς ἐγένετο στρατηγός καὶ ἐν τοῖς Ταξιάρχαις δὲ φαίνεται ὡς ἐπίπονος φιλοπόλεμος γὰρ καὶ αὐστηρός.
στιβάδες δέ ἐπεὶ οἱ στρατιῶται χαμαικοιτῶσιν.
ἀναγράφεται δὲ ὁ Φορμίων δυσὶ ναυμαχίαις νικήσας Λακεδαιμονίους.
λιτὸς δὲ ἦν καὶ στρατιωτικός.
οἱ δὲ τὰ πολεμικὰ ἐξησκημένοι ὑπὸ γυμνασίων καὶ πόνων εἰώθασι χαμαικοιτεῖν.
καὶ Διονύσιος ἐν Ταξιάρχαις ὡς οὐκ ἔτ' ἂν φάγοιμι στιβάδας ἐξόσου φύγον.
Φορμίσιος ἀναβαλλομένη δείξει τὸν Φορμίσιον.
καὶ οὗτος δασὺς ἦν.
αἰνίττεται δὲ τὸ γυναικεῖον αἰδοῖον.
Φορμίσιος καὶ Μεγαίνετος ὁ Φορμίσιος αὐθάδης καὶ θρασὺς στρατηγιῶν.
Ἀριστοφάνης Φορμίσιος καὶ Μεγαίνετος ὁ Μάνης.
ὀνόματα δούλων.
Φορμίσκοι καλαθίσκοι.
Φορμός προκάλυμμα ἢ πλεκτὸν ἀγγεῖον ἐκ φλοιοῦ ἐν ᾧ εἰώθεσαν ἰσχάδες κομίζεσθαι.
καὶ Φορμοκοιτῶ ἐν ψιαθίῳ κοιμῶμαι.
Φορμὸς οὖν πλέγμα ὡς κόφινος.
φησὶν Ἡρόδοτος.
Φόρμος Συρακούσιος κωμικός σύγχρονος Ἐπιχάρμῳ οἰκεῖος δὲ Γέλωνι τῷ τυράννῳ Σικελίας καὶ τροφεὺς τῶν παίδων αὐτοῦ.
ἔγραψε δράματα ζʹ ἅ ἐστι ταῦτα Ἄδμητος Ἀλκίνους Ἀλκυόνες Ἰλίου πόρθησις Ἵππος Κηφεὺς ἢ Κεφάλαια ἢ Περσεύς.
ἐχρήσατο δὲ πρῶτος ἐνδύματι ποδήρει καὶ σκηνῇ δερμάτων φοινικῶν.
μέμνηται δὲ καὶ ἑτέρου δράματος Ἀθήναιος ἐν τοῖς Δειπνοσοφισταῖς Ἀταλάντης.
Φορμοφόρος ἦν Πρωταγόρας ὁ φιλόσοφος.
Φορολόγος ἀπαιτητὴς δημοσίων.
Φόρος γὰρ ἡ εἰσφορὰ τῶν χρημάτων.
Φορολόγος ὁ τὰς εἰσφορὰς συλλέγων οὓς πράκτορας ἔθος καλεῖν τοῖς πολλοῖς.
Φόρος ὑπὸ Ἀθηναίων ἡ τῶν χρημάτων φορά.
Φόρος ὁ τόπος τὸ πωλητήριον.
ὅτι κάτωθεν τοῦ φόρου κεχωσμένοι ὑπάρχουσι δύο σταυροὶ τῶν δύο λῃστῶν καὶ βηκίον μύρου ὃ ἠλείψατο ὁ Χριστός καὶ πολλὰ ἕτερα σημειοφορικά τεθέντα μὲν παρὰ Κωνσταντίνου τοῦ μεγάλου ἀσφαλισθέντα δὲ ὑπὸ τοῦ μεγάλου Θεοδοσίου.
Φορὸς δὲ ὀξυτόνως ὁ ἐπιτήδειος ἄνεμος.
τοῖς ἐναντίοις ὁρῶν φορὸν ἄνεμον καὶ λαμπρὸν καταπνέοντα σφίσι δὲ δυσχερῆ πρὸς ἀντίον ἄνεμον κοίλης καὶ τραχείας ὑπαρχούσης τῆς θαλάσσης διηπόρει τί δεῖ χρῆσθαι τοῖς παροῦσι.
Φορῶ αἰτιατικῇ.
Φορωνεύς ὄνομα.
καὶ Φόρωνος ὄνομα κύριον.
Φορτία τὰ ἀγώγιμα.
καὶ τοίνυν ἅπαντα ὅσα ἐπεφέροντο φορτία ἀράμενοι ἔθεσαν ἐν μέσῳ.
εἶτα τοῖς τοῦ λιβάνου κλάδοις πῦρ ἀνάψαντες τῇ Σκυθικῇ φωνῇ βάρβαρα ἄττα ῥήματα ὑπεψιθύριζον.
Φορτίς ἡ ἀγώγιμος ἡ πεφορτωμένη.
Φορτικῶς ἐπαχθῶς ἐπιπλάστως.
Φόρτος ἡ χλεύη.
Ἀριστοφάνης Πλούτῳ ἔπειτα καὶ τὸν φόρτον ἐκφύγοιμεν ἄν.
τουτέστι τὴν χλεύην.
Φορύνω μολύνω.
Φορύξαντες πλύναντες.
Φορυτός Ἀριστοφάνης δός μοι φορυτόν ἵν' αὐτὸν ἐνδήσας φέρω.
τουτέστι φρύγανον σχοινίον δέσμην χόρτου συρφετώδους.
καὶ Φορυτῷ φρυγανώδει ἀκαθαρσίᾳ συρφετώδει χορτώδει.
σὺν δ' ἄμυδις φορυτόν τε καὶ ἴπνια λύματ' ἀείρας.
διὰ τοῦ ο μικροῦ.
ἢ ψιαθῶδες πλέγμα ἐν ᾧ τοὺς στάχυας ἐμβάλλουσιν ἢ ἡ ἐκ φρυγάνων στρωμνή.
Ἀριστοφάνης δός μοι φορυτόν ἵν' αὐτὸν ἐνδήσας φέρω ὥσπερ κέραμον ἵνα μὴ καταγῇ φορούμενος.
οἱ γὰρ καλῶς δεσμούμενοι κέραμοι δυσχερῶς κλῶνται.
Φοσσάτον τὸ στρατόπεδον.
Φόσιρις ὄνομα κύριον.
Φουάλικλον εἶδος παιδιᾶς.
Φούριος Κάμιλλος δικτάτωρ ἐν πολέμοις ἀριστεύσας τῷ τοῖς ἀρίστοις παρομαρτοῦντι περιπίπτει φθόνῳ αἰτίαν γὰρ δὴ πρός τινων ἐπὶ παρανόμῳ διανεμήσει τῆς λείας ἀναδεξάμενος φυγὰς ἐκπίπτει τῆς πόλεως θεοὺς ἵστορας ὑπὲρ ὧν ἀδίκως ἐπεπόνθει ποιούμενος.
Φοῦρκα παρὰ Ῥωμαίοις δίδυμον ξύλον.
Φοῦρνος πνιγεύς ὁ κρίβανος ὅπου οἱ ἄνθρακες συμπνίγονται.
Φῶ εἴπω.
Φωγύνω τὸ φρύγω.
Φῶδον τὸ ἐν χειμῶνι καῦμα.
καὶ Φώδων φλυκταινῶν.
ἐκ βαλανείου δὲ διὰ τὸ τοὺς πένητας ἀποροῦντας ἐνδυμάτων διὰ τὸ ψύχος ἐν βαλανείοις καθεύδειν καὶ φλυκταίνας ποιεῖν.
Φῴζω τὸ καίω.
Φῷδες αἱ ἀπὸ τῆς φλογὸς φλύκταιναι.
Φωκαέων ἀρά Φωκαεῖς γὰρ καταλιπόντες τὴν πόλιν ἐν τῇ ὑπὸ Ἄργου πολιορκίᾳ ὥρμησαν ἐπ' Ἰταλίας μύδρους εἰς τὴν θάλασσαν βαλόντες καὶ ἐπαρασάμενοι μὴ πρότερον ὑποστρέψειν εἰς τὴν ἑαυτῶν ἢ τούτους ἀνενεχθῆναι.
Φωκᾶς ὄνομα κύριον.
Φωκαία ἡ ἐκ τῆς Φώκης.
Φωκεοῦ δὲ ὄνομα τόπου.
Φώκεια ὄνομα πόλεως.
Φωκέως Φανοτέως.
ὁλοσχερέστερον Φωκεῖς ἐπὶ μέρος δὲ Φανοτεῖς.
Φωκίωνος ὄνομα κύριον.
ζήτει περὶ τούτου ἐν τῷ Φρύνων.
Φώκη δύσοσμον ζῷον θαλάττιον.
Ἀριστοφάνης φώκης δ' ὀσμὴν εἶχε.
καὶ παροιμία Φώκου ἔρανος κατὰ τῶν εὐωχίας συναγόντων ἐπὶ τῷ ἑαυτῶν κακῷ Φῶκος γάρ τις θυγατέρα ἔχων ἐπὶ γάμῳ πολλῶν αὐτὴν μνηστευομένων ἐράνους συνῆγε καὶ ἑστιῶν τοὺς μνηστῆρας ἀνεβάλλετο τὸν γάμον.
ὀργισθέντες οὖν ἐκεῖνοι ἐν τῷ συμποσίῳ ἀπέκτειναν τὸν Φῶκον.
Φωκὸς δὲ ὀξυτόνως τὸ ἀγγεῖον.
Φωκυλίδης Μιλήσιος φιλόσοφος σύγχρονος Θεόγνιδος.
ἦν δὲ ἑκάτερος μετὰ χμζʹ ἔτη τῶν Τρωϊκῶν ὀλυμπιάδι γεγονότες νθʹ ἔγραψεν ἔπη καὶ ἐλεγείας Παραινέσεις ἤτοι γνώμας ἅς τινες Κεφάλαια ἐπιγράφουσιν.
εἰσὶ δὲ ἐκ τῶν Σιβυλλιακῶν κεκλεμμένα.
Φωλάδι ἐμφωλευούσῃ.
καὶ Φωλάδος σπηλαίου κρυπτοῦ.
Βάβριος φρίξας δὲ χαίτην ἔκθορε φωλάδος κοίλης.
καὶ Φωλάς εἶδος νόσου.
σημαίνει δὲ καὶ τὴν κατοικίδιον ὄρνιν τὴν ἐπῳάζουσαν καὶ κλώσσουσαν.
Φωλεὰ καὶ Φωλεία ἐκ τοῦ φωλεύω.
Φωλεόν τὸ παιδευτήριον Ἴωνες.
ὅθεν ἀποφώλιοι οἱ ἀπαίδευτοι.
σημαίνει δὲ καὶ τὴν κατάδυσιν τῶν ὄφεων.
Φωλεύουσι κρύπτουσι.
Φωλήτοροι οἶκοι συμποσιακοί.
Φωλίς καὶ Φωλιδωτός.
Φῶμεν εἴπωμεν ἐροῦμεν.
Φωνασκεῖν εὐφωνίαν ἀσκεῖν.
καὶ Φωνασκικόν βούκινον.
ἐπὶ Θεοδοσίου τοῦ βασιλέως τὸ τῶν φωνασκούντων γένος πανταχόθεν ἀνιχνευόμενον.
Φωνεῖν λέγειν.
Φωνή ὅτι εἶδος ἡ φωνὴ τοῦ ψόφου.
ἔστι δὲ φωνὴ πλῆξις ἀέρος ἢ ἀὴρ πεπληγμένος.
οὐ γὰρ πᾶς ψόφος φωνή ὥσπερ οὐδὲ ὁ ἐκ τῶν ἀψύχων οἷον κυμάτων ἢ ἀνέμων γινόμενος ἀλλ' ἐμψύχου τινὸς ψόφος ἐστὶν ἡ φωνή.
οὐ μὴν δὲ πᾶς ψόφος ἐμψύχου φωνή οὐδὲ ὁ διὰ χειρῶν κρότος οὐδὲ τὸ χρέμψασθαι οὐδὲ τὸ βῆξαι φωνὴ γάρ ἐστιν ἐμψύχου ψόφος διὰ τῶν φωνητικῶν γινόμενος μορίων οἷον πνεύμονός τε καὶ τῶν ἀναπνευστικῶν μορίων καὶ τῆς τραχείας ἀρτηρίας καὶ τῆς φάρυγγος.
καὶ οὐδὲ διὰ τούτων ὁπωσοῦν τοῦ ψόφου γινομένου διόπερ οὐδὲ ὁ βήττων λέγεται φωνεῖν ἀλλ' ὅταν μετὰ φαντασίας σωματικῆς ταῦτα κινηθῇ τότε ὁ γινόμενος ὑπὸ τούτων ψόφος φωνὴ καλεῖται.
τρία δὲ ταῦτα θεωρεῖται περὶ τὴν τοῦ ἀνθρώπου φωνήν ῥυθμός ἁρμονία λέξις.
ἔχει δὲ ὁ μὲν ῥυθμὸς περὶ τὸν χρόνον τῆς ἐκφωνήσεως τὸν μακρὸν καὶ τὸν βραχύν διὸ καὶ τῶν φωνηέντων τὰ μὲν ἐν πλείονι χρόνῳ ἐκφωνούμενα μακρὰ ὠνόμασαν τὰ δὲ ἐν ἐλάττονι βραχέα.
ἐκ δὲ τῆς τούτων πρὸς ἄλληλα συνθέσεως τὸ εὔρυθμον τῶν ἐπῶν γίνεται.
ἡ δὲ ἁρμονία περὶ τὴν τοῦ ὀξέος καὶ βαρέος συμμετρίαν ἔχει ἡ δὲ λέξις περὶ τὴν διατύπωσιν τῶν συλλαβῶν ἐξ ἧς ἡ τῶν λεγομένων σημαίνεται ἔννοια.
ἐπεὶ οὖν ταῦτα μὲν ἔχει κυρίως ἡ τοῦ ἀνθρώπου φωνή μιμοῦνται δέ πως ταῦτα καὶ τὰ μουσικὰ ὄργανα διὰ τοῦτο κατ' ἀναλογίαν λέγονται καὶ αὐτὰ φωνεῖν.
ὅτι διακρίνουσι τὴν φωνὴν ἀπὸ τοῦ ψόφου διχῶς ἔκ τε τοῦ τρόπου τῆς γενέσεως καὶ ἐκ τοῦ τέλους.
ἐκ μὲν οὖν τοῦ τρόπου τῆς γενέσεως ὅτι ἡ φωνὴ γίνεται τοῦ εἰσπνευσθέντος ἀέρος ἐκθλιβομένου τῇ συστολῇ τοῦ θώρακος κατὰ τὴν ἐνυπάρχουσαν αὐτῷ ψυχικὴν δύναμιν καὶ προσπίπτοντος τῇ τραχείᾳ ἀρτηρίᾳ καὶ τῷ ἐναπειλημμένῳ ἐν αὐτῇ ἀέρι ὃς τῇ ἀθρόᾳ πληγῇ ἄθρυπτος ἀποπαλλόμενος ἀεὶ τύπτει τὸν προσεχῆ ἀέρα ἕως τῆς ἀκοῆς.
ἔστι γὰρ τὸ μὲν ἀχανὲς τοῦ στόματος τὸ μέχρι τῆς ῥίζης τῆς γλώττης φάρυγξ ἐκεῖθεν δύο ἀγγεῖα φέρονται τὸ μὲν ἐπὶ τὸν θώρακα καὶ καλεῖται ἀρτηρία τὸ δὲ ἕτερον πρὸς τῷ τένοντι καὶ καλεῖται οἰσοφάγος.
γίνεται δὲ διὰ τῆς τραχείας ἀρτηρίας ἡ πάροδος τοῦ πνεύματος ἥ τε κατὰ τὴν εἰσπομπὴν καὶ τὴν ἐκπομπήν ὅπερ τῷ εἰρημένῳ τρόπῳ ἐκπνεόμενον ποιεῖ ψόφον ὃς καλεῖται φωνή ὅταν μετά τινος σημαντικῆς φαντασίας γίνηται.
ἐκ μὲν οὖν τοῦ τρόπου τῆς γενέσεως ταύτῃ διαφέρει ἡ φωνὴ τῶν ψόφων.
ἐκ δὲ τοῦ τέλους ὅτι ἡ φωνὴ καθ' ὁρμήν τινα τοῦ ζῴου γίνεται καὶ προσσημαίνει τι διὸ καὶ μετὰ φαντασίας.
διὸ καὶ οἱ τῶν ἀλόγων ψόφοι φωναί.
καὶ γὰρ ὁ κύων ὁπηνίκα φαντασίαν ἔχει τοῦ ἀλλοτρίου ὑλακτεῖ ὅταν δὲ τοῦ οἰκείου σαίνει.
καὶ ἐπὶ τῶν ἄλλων ζῴων ὡσαύτως σημαντικαί εἰσιν αἱ φωναὶ τῶν ψυχικῶν δυνάμεων καὶ διαθέσεων.
καὶ γὰρ τροφῆς ὀρεγόμενα ἢ ἄλλου τινὸς κέχρηται φωνῇ.
Φωνή ζήτει ἐν τῷ ἀόρατον.
Φωνή ζήτει περὶ πρώτης φωνῆς ἐν τῷ Βεκκεσέληνα.
Φωνὴ τῆς βροντῆς σου ἐν τῷ τροχῷ ζήτει ἐν τῷ τροχός.
Φωνὴ καὶ κραυγή παρὰ τῇ γραφῇ ἡ τῆς ψυχῆς προθυμία.
φωνῇ μου πρὸς κύριον ἐκέκραξα.
καὶ Φωνήεις ὁ φωνητικός.
Φώνημα τὸ φθέγμα.
Φωνήσας αἰτιατικῇ.
Φῶνος ὁ μεγαλόφωνος.
Φωνῶ αἰτιατικῇ.
Φώρ ὁ κλέπτης.
ἡ δοτικὴ φωρί.
Φωραθείς εὑρεθείς γνωσθείς.
Πάμφιλος δανειστὴς παρὰ Ἀριστοφάνει ὃς φωραθεὶς ἐπ' αὐτοφώρῳ κατελύθη.
Φωρᾶν ἐρευνᾶν ἐκζητεῖν.
Φῶρας λῃστάς.
ἀπὸ τοῦ τὴν φώραν ἐρευνῆσαι.
Φωράσας διερευνήσας καταλαβών.
καὶ Φωράσω εὕρω θεωρήσω ἐρευνήσω.
καὶ Φωράσαι.
Φώρια λαθραῖα λῃστήρια ἢ κλοπιμαῖα πράγματα.
ἐπήλυσιν ὄφρ' ἀλέοιτο φώριον.
καὶ ἐν Ἐπιγράμμασι φώρια δ' ἀμφαδίων λέκτρα μελιχρότερα.
καὶ Φωρεία ἐπὶ τῆς λῃστείας ταῦτα εἴληπται.
καὶ Φώριον τὸ κλέμμα.
Φωριαμός κιβωτός.
Φῶρος κατάσκοπος.
Φωρυτός κόπρος ἢ χῶμα.
Φώς ὀξυτόνως ὁ ἄνθρωπος Φῶς δὲ περισπωμένως.
ὅπερ ἐστὶν ἐνέργεια καὶ τελειότης τοῦ δυνάμει διαφανοῦς.
τὸ δὲ φῶς οὐδενὶ ἄλλῳ κρίνεται ἢ τῇ ὄψει.
φῶς οὖν ἡ τοῦ διαφανοῦς ἐνέργεια καθό ἐστι διαφανές τουτέστι τὸ εἶδος καὶ ἡ τελειότης αὐτοῦ.
δυνάμει γὰρ ὄντος τοῦ διαφανοῦς ἐπιγενόμενον τὸ φῶς καὶ εἰδοποιῆσαν καὶ τελειῶσαν αὐτὸ ἐποίησεν ἐνεργείᾳ διαφανές.
τὸ δὲ οὔτε σῶμά ἐστιν οὔτε κατ' ἐκπομπὴν σωμάτων τινῶν γίνεται.
πῶς γὰρ οἷόν τε ἦν ἀναβλέψαντας ἡμᾶς ἀθρόον τοῦ οὐρανοῦ ἀντιλαβέσθαι πῶς γὰρ οἷόν τε ἐστὶν ἀχρόνως σώματος τοσαύτην κινηθῆναι διάστασιν δέδεικται γὰρ δύο ζῳδίων διάστημα εἶναι καὶ τριπλασιοεπιέβδομός ἐστιν ἡ περίμετρος τῆς διαμέτρου ἔστι δὲ τὸ ἀπὸ τοῦ κέντρου τὸ ἥμισυ τῆς διαμέτρου.
δῆλον οὖν ὡς τῆς ὅλης διαμέτρου τέσσαρα ἐχούσης ζῴδια καὶ πρός ἐπειδὴ ἡ περίμετρος ιβʹ ἔχει τὸ ἥμισυ τῆς διαμέτρου δύο ἂν ἔχοι ζῴδια καὶ πρός.
πῶς οἷόν τε σῶμα ἀχρόνως τοσοῦτον κινηθῆναι διάστημα αὕτη γοῦν ἡ ὀξυτάτη τῶν κινήσεων λέγω δὴ ἡ τῆς ἀπλανοῦς ἐν δύο ὥραις τὸ ἑκτημόριον τοῦ παντός λέγω δὴ τὰ δύο ζῴδια κινεῖται.
πῶς οὖν οὐκ ἄλογον τὰ ἐκπεμπόμενα σώματα τὰ ἐκ τῶν ὄψεων καὶ τῆς ἀπλανοῦς ὀξυκινητότερα ὑποτίθεσθαι καὶ πλεῖστα ἕτερα ἄττα περὶ φωτός ὅτι μή ἐστι σῶμα συλλογίζεται ἃ παρήκαμεν δι' ἀπειρίαν ἅ τις ζητησάτω.
Φῶς καὶ ἡ θεία κηδεμονία.
Δαβίδ καὶ τὸ φῶς τῶν ὀφθαλμῶν μου καὶ αὐτὸ οὐκ ἔστι μετ' ἐμοῦ.
ὅτι πᾶν σῶμα τὴν τοῦ φωτὸς δεχόμενον ἐνάργειαν εἰ προσπέσοι λεῖόν τι καὶ στιλπνὸν σῶμα δρᾶν αὐτὸ οὕτως ὥστε καὶ αὐτὸ τὴν ὁμοίαν ἐνάργειαν ἀντιπέμπειν ὥσπερ ἐν ἀργύρῳ καὶ ἐν τοῖς ἐσόπτροις καὶ ἐν ὕδατι καὶ ἐν ἄλλοις πλείστοις.
διὰ τοῦτο γοῦν καὶ ἡ σελήνη δεχομένη τὸ τοῦ ἡλίου φῶς φωτίζει τὰ τῇδε καὶ τοῦτο φαμὲν φωτὸς ἀντανάκλασιν τὴν ἀπὸ τῶν δεχομένων καὶ δυναμένων ὁμοίαν ἐνεργεῖν ἐνέργειαν.
Φωσθονία ὄνομα μιᾶς τῶν Ἀλκυονίδων.
καὶ ζήτει ἐν τῷ Ἀλκυονίδες.
Φωσφόρος ὁ τὸ φῶς ἀνατέλλων.
Φωσσώνιον λινοῦν τι ἤτοι σινδόνιον ἢ καὶ τὸ ἱστίον τῆς νεὼς πεφυσημένον ἢ προσώπου τι ἐκμαγεῖον.
λέγεται δὲ οὕτως καὶ ὃ παρὰ Ῥωμαίοις καλεῖται ὀράριον.
Φώσωνος τοῦ ἀρμένου.
Φῶτα ἄνδρα.
οὐ γὰρ μόνον ὁ μέγας κίνδυνος ἄναλκιν οὐ φῶτα λαμβάνει ὡς λέγει Πίνδαρος ἀλλὰ καὶ ὁ μέγας ἀνὴρ οὐδένα μικρὸν ἀγῶνα προσίεται ἀλλ' ὅπου φυγάδες ἄλλοι δι' ἀνανδρίαν ἀποδιδράσκουσιν ἐνταῦθα καταβαίνει παραβαλλόμενος ἔνθ' ἀρετὴ διαείδεται ἀνδρῶν κατὰ τὸν Ποιητήν.
Φωταύγεια ἡ λαμπρότης.
καὶ Φωταυγός.
Φωτεινός ὄνομα κύριον.
Φωτίζειν αἰτιατικῇ.
εἰς φῶς ἄγειν ἐξαγγέλλειν.
οἱ δὲ Ῥωμαῖοι νομίσαντες ἤδη τὸν καιρὸν παραδιδόναι φωτίζειν τὸ κατὰ τὴν ἐντολὴν ἀπόρρητον.
Φράβιθος οὗτος στρατηγὸς ἦν τῆς ἀνατολῆς ὃς ἀκμάζων τὴν ἀρετὴν ἐνόσει τὸ σῶμα τῆς ψυχῆς ὑγιαινούσης πλέον.
καὶ τό γε σῶμα διαλυόμενον ἤδη καὶ ἀποκολλώμενον εἰς τὴν λύσιν συνεγόμφου καὶ διέπλεκεν εἰς πῆξίν τινα καὶ ἁρμονίαν ὅπως ἂν ἀρκέσειε τῷ καλῷ.
ὃς τοὺς λῃστὰς ῥᾳδίως συνεῖλεν ὥστε μικροῦ καὶ τὸ ὄνομα τῆς λῃστείας ἐκ τῆς μνείας τῶν ἀνθρώπων ἐκπεσεῖν.
ἦν δὲ Ἕλλην τὴν θρησκείαν.
Φράγκοι Γερμανικοί.
Φράγματα ἀσφαλίσματα.
ἐν Ἐπιγράμμασι τὰ δ' ὀκτάριζα μετώπων φράγμαθ' ὑπὲρ κραναὰν ἇλος ἔπαξε πίτυν.
τὰ κέρατα λέγει τῆς ἐλάφου.
Φραγνύντες καθοπλίζοντες.
τῶν νέων τοὺς ἀπορωτάτους τοῖς ὅπλοις φραγνύντες.
Φραδέος φρονίμου.
Φράδμων συνετός φρόνιμος ἢ ἔμπειρος.
Φραζόμενος σκεπτόμενος διανοούμενος.
Φράζουσι σημαίνουσι δηλοῦσι.
Φραώτης ὄνομα κύριον.
Φράσας φρασάμενος ἐπινοήσας.
δόλος ἦν ὁ φράσας.
τουτέστι τὴν ἑστίασιν ἐν ᾗ ἀνῃρέθη ὁ Ἀγαμέμνων.
ἔρως ὁ κτείνας.
ὁ Αἴγισθος δι' ἔρωτος.
Φραστῆρας εἰδήμονας ἐπιστήμονας.
Ξενοφῶν εἶχε δὲ τούτους ὁ Κῦρος ὁδῶν φραστῆρας καὶ ὑδάτων καὶ χιλοῦ.
Φραστῆρες οἱ γνώμονες τῶν ἡλικιῶν ὀδόντες.
Ἀριστοφάνης ἑπτέτης ὢν Ἀρχέδημος οὐκ ἔφυσε φράτορας.
ἀντὶ τοῦ εἰπεῖν ὀδόντας φραστῆρας φράτορας εἶπε τούτεστι συγγενεῖς.
ἡ μεταφορὰ ἀπὸ τῶν παίδων οἵτινες ὄντες περὶ τὰ ἑπτὰ ἔτη ἔχουσι πάντας τοὺς ὀδόντας.
λέγει οὖν ὅτι χρονίσας ἐν ταῖς Ἀθήναις οὐκ ἠδυνήθη ἀναγραφῆναι εἰς τοὺς πολίτας.
καὶ νῦν δημαγωγεῖ ἐν τοῖς ἄνω νεκροῖς κἄστι τὰ πρῶτα τῆς ἐκεῖ μοχθηρίας.
ἀντὶ τοῦ εἰπεῖν πολιτείας ἢ δημαγωγίας μοχθηρίας εἶπε χαριέντως πρὸς τὰ κακὰ αὐτῶν.
οὐ λέγει δὲ διὰ τὴν κακοπραγίαν νεκροὺς τοὺς Ἀθηναίους ἀλλὰ πιθανῶς οἱ κάτω τοὺς ζῶντας ἄνω νεκρούς φασι.
Φρατέρες φρατρία ἐστὶ τὸ τρίτον μέρος τῆς φυλῆς φράτερες δὲ οἱ τῆς αὐτῆς φρατρίας μετέχοντες.
καὶ φρατρίζειν τὸ τῆς αὐτῆς φρατρίας μετέχειν.
ζήτει ἐν τῷ γεννῆται.
Φράτορες καὶ Φρατρίαι καὶ Φρατρίαρχος φρατρία ἐστὶ τὸ τρίτον μέρος τῆς φυλῆς.
ὁ οὖν τούτου τοῦ μέρους ἡγούμενος φρατρίαρχος ἐκαλεῖτο ἐγγράφεται δὲ πατρόθεν εἰς τοὺς φράτορας τῇ τῶν Ἀπατουρίων ἑορτῇ.
φασὶ δὲ τὸ αὐτὸ ἔθνος εἶναι τριττύν ἤτοι τὴν φρατρίαν ἢ φρατορίαν.
Φράτορας δὲ τοὺς συγγενεῖς καλοῦσιν.
εἰσὶ δὲ οἱ τῆς αὐτῆς φρατρίας μετέχοντες οἷον πατριᾶς τινος.
ὁ γοῦν Ὅμηρος τὴν αὐτὴν καὶ πάτρην λέγει.
ἦ μὰν ἀμφοτέροισιν ὁμὸν γένος ἠδ' ἴα πάτρη.
μεταφορᾷ φάτρη καὶ φράτρη.
μεταπέπτωκε δὲ τὰ στοιχεῖα καθάπερ ἐπὶ τοῦ Πάτριος Ζεὺς καὶ Φάτριος.
τὸ δὲ γράφεσθαι εἰς τοὺς φράτορας σύμβολον εἶχον τῆς συγγενείας.
Φραχθέντες ἀσφαλισάμενοι.
Φρεάντλης οὕτως ἐκαλεῖτο Κλεάνθης ὁ φιλόσοφος μὴ ἔχων γὰρ ὅθεν τραφείη τὰς μὲν νύκτας ἤντλει ὕδωρ μισθῷ μεθ' ἡμέραν δὲ τοῖς βιβλίοις ἐσχόλαζε.
Φρέαρ διαφθορᾶς ἡ διηνεκὴς τιμωρία παρὰ τῷ Δαβίδ.
Φρεάριος δῆμος τῆς Λεοντίδος.
Δημοσθένης ὑπὲρ Κτησιφῶντος.
Φρεάτια τὰ βαθέα ὀρύγματα.
πᾶσαν ἐδῄωσε τὴν γῆν μήτε τῶν φρεατίνων ναμάτων φεισάμενος.
καὶ αὖθις φρεατίας δὲ εἶχεν ὁ τόπος ἀγνοουμένας.
καὶ Φρεατία ὄρυξις.
Φρενήρης φρόνιμος ἢ παράφρων.
Ἀγαθίας ἦν δέ τις Ἀρμένιος φρενήρης καὶ ἐν δέοντι φιλοκίνδυνος.
καὶ αὖθις ὁ δὲ Κόμοδος ἦν φύσιν τε οὐ φρενήρης καὶ οὐ μάλα τι ἀγαθὸς τὰ πολεμικά.
Φρενίτις νόσος.
Φρενοβλαβής ὁ τὰς φρένας βεβλαμμένος ὁ παράφρων.
ἐπὶ Λέοντος τοῦ βασιλέως Ῥωμαίων Αἰθίοπες ἐκόμισαν καμηλοπαρδάλεις καὶ δύο ἐν βραχυτάτοις σώμασιν ἄνδρας φρενοβλαβεῖς οὓς δὴ πυγμαίους Ὅμηρος ὠνόμασε.
Φρενόθεν Σοφοκλῆς οὔ ποτε γὰρ φρενόθεν ἐπ' ἀριστερά παῖ Τελαμῶνος ἔβης τόσον ἐν ποίμναισι πιτνῶν.
ἀντὶ τοῦ οὐ γὰρ ἐπὶ τοσοῦτον ἄφρων εἶ ὡς ἄνευ αἰτίας θεῶν ἐμπεσεῖν τοῖς ποιμνίοις.
ἀριστερὰ δὲ τὰ μωρὰ ἐκάλουν οἱ παλαιοί δεξιὰ δὲ τὰ συνετά.
Φρενόληπτος ὁ ἀναίσθητος.
Φρενωθῆναι ἀντὶ τοῦ σωφρονισθῆναι.
ἀπὸ τοῦ φρενῶ τρίτης συζυγίας τῶν περισπωμένων.
Φρεορύκτης Φρεωρύχος δέ.
καὶ Φρεατορύκτης.
καὶ Φρεορυκτῶ ῥῆμα Φρεωρυχῶ δέ.
Φρείατα φρέατα.
Φρήν φρένα διάνοιαν.
Φρήμας Πίνδαρος φρήμας δι' αἰθέρος.
διότι πυρώδης ὢν ὁ αἰθὴρ οὐ τρέφει.
καὶ ζήτει ἐν τῷ αἰθήρ.
Φρήτρα ἡ συγγένεια.
οἳ σφᾶς ἐκόσμουν καὶ διεῖλεν ἐς φρήτρας λόχους τε καὶ φάλαγγας ὥσπερ ἀνθρώπους.
Φρίκα τὴν ἐπιφάνειαν τοῦ κύματος.
Φρίκη τρόμος ἁλμός.
καὶ τολμηθὲν οἱ τὸ μέγα τόλμημα φρίκη τις αὐτὸν περιέρχεται καὶ νοσεῖ νόσῳ μακροτάτῃ.
Φριμάξασθαι παρὰ Ἡροδότῳ φρυάξασθαι.
Φριμασσομένη χρεμετίζουσα ἀγριουμένη ἢ ἀτάκτως πηδῶσα.
ἡ δὲ ἵππος ὀπισθόρμητα φριμασσομένη ἐχώρει καὶ ἀδύνατα εἶχεν ἐς τὰ ἄδενδρα ἐπιβῆναι.
καὶ αὖθις κτύπου τῶν ὅπλων καὶ φριμαγμοῦ τῶν ἵππων κατακούοντες ἐξεπλήσσοντο.
Φρίξ ἡ ἄνωθεν καὶ ἐξεπιπολῆς τῶν κυμάτων κίνησις.
ἢ ὁ ἐπιπολάζων τῷ κύματι ἀφρός ὅτε ἄνεμος ἄρχεται πνεῖν.
Φρίξ τῶν ὑδάτων μελανία.
Φριξότριχα ὀρθοῦντα τὰς τρίχας.
Βάβριος κοιμωμένου λέοντος ἀγρίης χαίτης διέδραμε μῦς ὁ δὲ λέων ἐθυμώθη φρίξας δὲ χαίτην ἔκθορε φωλάδος κοίλης.
καὶ Φρίσσω τὸ πυκνῶ.
Φρίσσω αἰτιατικῇ.
Φρόνημα ἡ ἔπαρσις.
ὁ δὲ ὑπὸ φρονήματος καθίησι τὰς χεῖρας ὡς διαρρήξων τὸ ξύλον καὶ πιεσθεὶς θνήσκει.
Φρόνημα καὶ ἡ ἀλαζονεία.
οἱ δὲ Ῥόδιοι φρόνημα πολὺ πρότερον ἔχοντες ὡς καὶ αὐτοὶ τόν τε Φίλιππον καὶ τὸν Ἀντίοχον νενικηκότες τῶν τε Ῥωμαίων κρείττους ὄντες ἐς τοσοῦτον δέος ἀφίκοντο ὥστε τῶν τἀναντία τοῖς Ῥωμαίοις φρονησάντων ἐπὶ τιμωρίαν πέμψαι.
Φρόνημα ἑνικῶς διὰ τοῦ η πληθυντικῶς δὲ τὰ φρόνιμα διὰ τοῦ ι.
Φρονηματίζομαι ὅτι δοκῶ φρονεῖν.
Φρονηματισθῆναι οὕτως Ὑπερίδης.
ἀντὶ τοῦ φρονήματος καὶ οἰήσεως πληρωθῆναι.
οἱ δὲ φρονηματισθέντες ὑπὸ τῶν δεδηλωμένων ἕτοιμοι ἦσαν.
Φρονηματισμόν ἔπαρσιν τύφον.
θεασάμενοι δὲ τὸν φρονηματισμὸν τῶν ἀνθρώπων ἔν τε ταῖς κατ' ἰδίαν ὁμιλίαις καὶ ταῖς κατὰ κοινὸν ἐντεύξεσιν ἐξ αὐτῆς ἐπανῆλθον εἰς τὸν στρατηγόν.
καὶ τὸ ῥῆμα Φρονηματίζω.
Φρόνησις φρόνησις ἐστὶν ἐπιστήμη κακῶν καὶ ἀγαθῶν καὶ οὐδετέρων.
Φρόνιν τὴν φρόνησιν.
κατὰ δὲ φρόνιν ἤγαγε πολλήν.
Φρονούντων ἀντὶ τοῦ φρονείτωσαν.
καὶ ζήτει ἐν τῷ δρώντων.
Φρονῶ τὸ καυχῶμαι.
Φρονῶ πῶς οὖν οὗτος ὁ σοφὸς οὐκ ηὔδα τόδε.
οὐκ οἶδ' ἐφ' οἷς γὰρ οὐ φρονῶ σιγᾶν φιλῶ.
Φροντιζόντων συνεστώτων.
καὶ Φροντιζόντων ἀντὶ τοῦ στυγναζόντων.
ἢ σύνοδός τις καὶ θάκος σοφῶν.
φροντισταὶ δὲ ἐκαλοῦντο οἱ περὶ τὸν Σωκράτην διὰ τὸ φροντίζειν περὶ ἀλλήλων καὶ διὰ τὸ μηδέποτε παύεσθαι φροντίδος.
Μεριμνοφροντισταὶ δὲ καλοῦνται οἱ σοφοί οἱ Σωκρατικοί.
καὶ Φρόντισμα τὸ σόφισμα.
Φροντίζω γενικῇ.
Φροντίς ἀγωνία καὶ μέριμνα καὶ φόβος.
ὅσην ἀπὼν παρέσχες ἡμῖν φροντίδα Φροντιστήριον διατριβή ἢ μοναστήριον ὅπερ Ἀττικοὶ σεμνεῖον καλοῦσι.
Φρόντων Ἐμισηνός ῥήτωρ γεγονὼς ἐπὶ Σευήρου τοῦ βασιλέως ἐν Ῥώμῃ.
ἐν δὲ Ἀθήναις ἀντεπαίδευσε Φιλοστράτῳ τῷ πρώτῳ καὶ Ἀψίνῃ τῷ Γαδαρεῖ.
ἐτελεύτησε δὲ ἐν Ἀθήναις περὶ ξʹ ἔτη γεγονώς καὶ τῆς ἀδελφῆς Φροντωνίδος παῖδα ὄντα Λογγῖνον τὸν κριτικὸν κατέλιπεν κληρονόμον.
ἔγραψε δὲ συχνοὺς λόγους.
Φρωγεῖν φράττειν Ἀττικῶς.
Φροῦδα ἀφανῆ ἄφαντα.
φροῦδα γὰρ αὐτοῖς καὶ ἐς τοὐναντίον περιέστη τὰ τῶν ἐλπίδων.
Σοφοκλῆς ἀλλ' ἐπεὶ πέπαυται κάρτ' ἂν εὐτυχεῖν δοκῶ.
φρούδου γὰρ ἤδη τοῦ κακοῦ μείων λόγος.
καὶ Φροῦδος ἀντὶ τοῦ ἐκποδών.
παρὰ πολλοῖς δὲ τοὔνομά ἐστι.
Φροῦδος πρὸ ὁδοῦ οἱονεὶ ἀπεληλυθώς ἔκδημος.
Ἀπολλόδωρος φροῦδος μὲν ὁ πρὸ ὁδοῦ φησιν ἢ φροῦρος ὁ προορῶν ἢ ἤδη ἔξω ὤν.
καὶ αὖθις Φρουρὰς ᾄδων ὀλίγου φροῦδος γεγένημαι.
ἀντὶ τοῦ διαγρυπνῶν περὶ τὴν φρουράν.
διχῶς δὲ λέγεται ἡ γραφή φρουρὰς ᾄδων καὶ φρουρὰς ἰδών.
καὶ τὸ μὲν φρουρὰς ᾄδων ἀντὶ τοῦ συνεχῶς ᾄδων φρουράς τὸ δὲ φρουρὰς ἰδὼν ἀντὶ τοῦ φυλάττων ἐπειδὴ φύλακες ἦσαν τῶν τοῦ φροντιστηρίου θυρῶν.
φρουρὰς δὲ ᾄδων ἀντὶ τοῦ ἀγρυπνῶν οἱ γὰρ φρουροῦντες πρὸς τὸ ἀποσοβεῖν τὸν ὕπνον καὶ τὴν ἀγρυπνίαν αὐτῶν ᾖδον.
Φρουρά φυλακή.
περὶ τῆς Σπάρτης εἰς φόβον κατέστησε Λακεδαιμονίους ὡς καὶ φρουρὰν αὐτοὺς ἐν τῇ πόλει καταστῆσαι.
Φρουρεῖ φυλάσσει.
Φρουρεῖν ἢ πλουτεῖν ἐπὶ τῶν κερδαίνειν ἐφιεμένων Ἀθηναῖοι γὰρ φρουραῖς διαλαβόντες τοὺς νησιώτας μισθοὺς ἔταξαν μεγάλους τοῖς φυλάσσουσιν ὑπ' αὐτῶν χορηγεῖσθαι τῶν νησιωτῶν.
δι' ἀτέλειαν οὖν καὶ τὸ ἀταλαιπώρως ἐκ τῶν ἀλλοτρίων ζῆν εἰρῆσθαι ὡς δέον ἢ πλουτεῖν τινα ἢ φρουρεῖν.
Φρουρήσεις ἐν Ναυπάκτῳ τοῖς Ναύπακτον φρουροῦσιν ὀλίγου μισθοῦ διδομένου τῶν δ' ἐπιτηδείων πολλοῦ πιπρασκομένων τὴν παροιμίαν γενέσθαι.
ἔνιοι δέ ὅτι Φίλιππος ἑλὼν Ναύπακτον Ἀχαιῶν γνώμῃ τοὺς φρουροὺς αὐτῆς ἀπέκτεινε πάντας.
ἱστορεῖ δὲ τοῦτο καὶ Θεόπομπος ἐν δευτέρῳ.
Φρούριον κάστρον.
καί φρούριον Χλομάρων.
Φρουροί τάξις ἐστὶν ἐκ διαδοχῆς ἱσταμένη πρὸ τοῦ στρατοπέδου μετὰ τῶν ὅπλων καὶ δεινὸς ἐπ' αὐτὴν Ῥωμαίων νόμος τὸν ὑποχωρήσαντα καθ' ἡνδηποτοῦν αἰτίαν θνήσκειν.
οἱ δὲ τοῦ μετὰ κολάσεως τὸν μετ' ἀρετῆς θάνατον προκρίναντες ἵστανται.
Φροίμιον προοίμιον.
Φρύαγμα ἡ τῶν ἵππων καὶ ἡμιόνων διὰ μυκτήρων ἠχή ἀγρίῳ φυσήματι ἐκπίπτουσα.
λέγεται δὲ καὶ ἐπὶ τῆς γελάσεως.
Φρυαγμοσεμνάκους Ἀριστοφάνης ἔχων τρόπους φρυαγμοσεμνάκους τινάς.
Φρυάττεσθαι τὸ καταπλήττειν.
οὕτως Μένανδρος.
καὶ Φρυαττόμενος ἐπαιρόμενος.
Φρύγανον τίθεσθαι τοῦτό φησιν ἐπεὶ ὑπέβαλε φρύγανα πρὸς τὸ ἀνάψαι ὡς οἱ μάντεις.
καὶ γὰρ ἑαυτοῖς τὰ φρύγανα τιθέασι πρὸς τὴν ἐπιστήμην ἑαυτῶν.
διὰ τοῦτό φησιν εὖ σοι δοκῶ φρύγανα τίθεσθαι.
Φρύγα τὸν τῆς Μητρὸς τῶν θεῶν.
ζήτει ἐν τῷ βάραθρον.
Φρυγίλος ὄρνις τοῦ Φιλήμονος γένους.
φρυγίλος ὄνομα ὀρνέου.
ὁ δὲ Φιλήμων κωμῳδεῖται ὡς Φρὺξ καὶ ξένος καὶ Κάρ.
Ἀριστοφάνης φησί.
Φρύγιον δαλὸς ξηρός.
Φρύγιος αὔλησις ὥσπερ καὶ Δώριος καὶ Λύδιος.
ζήτει ἐν τῷ Δώριος.
Φρυγίων ἐρίων ἐκεῖσε γὰρ ἁπαλὰ καὶ καλὰ ἔρια γίνεται.
Ἀριστοφάνης χλαῖναν γὰρ ἀπώλες' ὁ μοχθηρὸς Φρυγίων ἐρίων διὰ τοῦτον.
Φρυκτός ἡ διὰ τῶν δᾴδων γινομένη ἐν πολέμοις λαμπάς.
Φρυκτὸς ὁ κύαμος ἐλέγετο.
ἀντὶ δὲ ψήφων κυάμους ἐφόρουν οἱ τῶν Ἀθηναίων δικασταί.
ὅθεν καὶ τὸ διαφρυκτοῦν διαψηφίζειν διακληροῦν.
καὶ Παραφρυκτωρευόμενος.
οἱ κακουργοῦντες περὶ τὰς φυλακὰς καὶ φρυκτοὺς ἀνατείνοντες ἐναντίους τοῖς πεπιστευκόσι τὴν φυλακὴν ἐπὶ τῷ συμφέροντι τῶν ἀντικαθεζομένων παραφρυκτωρεύεσθαι λέγονται ὥς φησι Λυσίας τούτων εἷς ὁ πρεσβύτερος ἐν Σικελίᾳ παραφρυκτωρευόμενος τοῖς πολεμίοις ληφθεὶς ὑπὸ Λαμάχου ἀπετυμπανίσθη.
Φρυκτωρεῖν κυρίως τὸ διὰ πυρσῶν ἀνατεινόμενον σημαίνει.
Φρυκτωρία ἡ διὰ τῶν πυργῶν παραφυλακὴ νυκτερινή.
ἢ λαμπάς.
ἢ καῦσις.
παρὰ τὸν πυρσόν καὶ τὸ ὠρεῖν ὅ ἐστι φυλάττειν.
Φρυκτωρὸς δὲ ὁ τῆς φρυκτωρίας ἐπιμελούμενος.
καὶ Φρυκτωρῶ δοτικῇ.
Φρυκτοί λαμπάδες τινὲς ἀπὸ ξύλων γινόμεναι ἅς τινες βαστάζοντες ἄνωθεν τῶν τειχῶν ἐσήμαινον τοῖς πλησιοχώροις ἢ τοῖς συμμάχοις ὅταν τινὰς ἑώρων πολεμίους ἐπιόντας ὡς ὅτι δεῖ προφυλάξασθαι.
οὐ μόνον δὲ ἐπὶ πολεμίων τοῦτο ἐποίουν ἀλλὰ καὶ ἐπὶ φίλων ὅταν ἑώρων βοήθειαν ἐρχομένην ἐσήμαινον πάλιν διὰ τῶν φρυκτῶν ὡς οὐ δεῖ θορυβεῖσθαι.
καὶ ὅτε μὲν φίλους ἐδήλουν ἐβάσταζον τοὺς φρυκτοὺς ἠρεμοῦντες ὅταν δὲ πολεμίους ἐκίνουν.
Φρύνη ἔχουσα λήκυθον πρὸς ταῖς γνάθοις Φρύνη παλαιὰ ἑταίρα.
λήκυθος δέ τουτέστι διῳδηκυῖα τὸ πρόσωπον.
Φρῦνις κιθαρῳδός Μιτυληναῖος ὃς ἐδόκει πρῶτος κιθαρίσαι παρ' Ἀθηναίοις καὶ νικῆσαι Παναθήναια ἐπὶ Καλλίου ἄρχοντος.
ἦν δὲ Ἀριστοκλείδου μαθητής.
ὁ δὲ Ἀριστοκλείδης τὸ γένος ἦν ἀπὸ Τερπάνδρου ἤκμασε δὲ ἐν τῇ Ἑλλάδι κατὰ τὰ Μηδικά εὐδόκιμος κιθαριστής.
παραλαβὼν δὲ τὸν Φρῦνιν αὐλῳδοῦντα κιθαρίζειν ἐδίδαξεν.
Ἴστρος δὲ ἐν τοῖς ἐπιγραφομένοις Μελοποιοῖς τὸν Φρῦνιν Λέσβιόν φησι Κάνωπος υἱόν τοῦτον δὲ Ἱέρωνος τοῦ τυράννου μάγειρον ὄντα δοθῆναι σὺν ἄλλοις πολλοῖς Ἀριστοκλείδῃ.
ταῦτα δὲ σχεδίοις ἔοικεν εἰ γὰρ ἦν γεγονὼς δοῦλος καὶ μάγειρος Ἱέρωνος οὐκ ἂν ἐσιώπων οἱ κωμικοί πολλάκις αὐτοῦ μεμνημένοι ἐφ' οἷς ἐκαινούργησε κατακλάσας τὴν ᾠδὴν παρὰ τὸ ἀρχαῖον.
Φρύνιχος Πολυφράδμονος ἢ Μινύρου οἱ δὲ Χοροκλέους Ἀθηναῖος τραγικός μαθητὴς Θέσπιδος τοῦ πρώτου τὴν τραγικὴν εἰσενέγκαντος.
ἐνίκα τοίνυν ἐπὶ τῆς ξζʹ ὀλυμπιάδος.
οὗτος δὲ πρῶτος ὁ Φρύνιχος γυναικεῖον πρόσωπον εἰσήγαγεν ἐν τῇ σκηνῇ καὶ εὑρετὴς τοῦ τετραμέτρου ἐγένετο.
καὶ παῖδα ἔσχε τραγικὸν Πολυφράσμονα.
τραγῳδίαι δὲ αὐτοῦ εἰσιν ἐννέα αὗται Πλευρωνία Αἰγύπτιοι Ἀκταίων Ἄλκηστις Ἀνταῖος ἢ Λίβυες Δίκαιοι ἢ Πέρσαι ἢ Σύνθωκοι Δαναΐδες.
Φρύνιχος Ἀθηναῖος κωμικὸς τῶν ἐπιδευτέρων τῆς ἀρχαίας κωμῳδίας.
ἐδίδαξε γοῦν τὸ πρῶτον ἐπὶ πϚʹ ὀλυμπιάδος.
δράματα δὲ αὐτοῦ ἐστι ταῦτα Ἐφιάλτης Κόννος Κρόνος Κωμασταί Σάτυροι Τραγῳδοὶ ἢ Ἀπελεύθεροι Μονότροπος Μοῦσαι Μύστης Ποάστριαι Σάτυροι.
Φρύνιχος Βιθυνός σοφιστής.
Ἀττικιστὴν ὑπ' Ἀττικῶν ὀνομάτων βιβλία βʹ Τιθεμένων συναγωγήν Σοφιστικῆς παρασκευῆς βιβλία μζʹ οἱ δὲ οδʹ.
Φρύνιχος Μελανθᾶ Ἀθηναῖος τραγικός.
ἔστι δὲ τῶν δραμάτων αὐτοῦ καὶ τάδε Ἀνδρομέδα Ἠριγόνη.
ἐποίησε καὶ Πυρρίχας.
ὅτι Φρύνιχον Ἀθηναῖοι χιλίαις ἐζημίωσαν ἅλωσιν Μιλησίων τραγῳδήσαντα.
Φρυνίχου πάλαισμα αὕτη τέτακται κατὰ τῶν πανούργως καὶ συνετῶς σοφιζομένων.
Ἱστορεῖ δὲ Θουκυδίδης ὅτι Φρύνιχος στρατηγὸς Ἀθηναίων ἐν Σάμῳ μελλόντων τῶν στρατιωτῶν κατάγειν Ἀλκιβιάδην ἐδήλωσε τῷ ναυάρχῳ Λακεδαιμονίων ὁ Φρύνιχος ὅτι βούλοιτο αὐτῷ προδοῦναι τὸ στράτευμα.
λαβόντος δὲ τὴν ἐπιστολὴν Ἀλκιβιάδου καὶ πέμψαντος τοῖς Ἀθηναίοις παρὰ μικρὸν ἐλθὼν ἀπολέσθαι ὁ Φρύνιχος γράφει πάλιν τῷ ναυάρχῳ τὸ γεγονός αἰτιώμενος καὶ φάσκων πάλιν αὐτῷ προδώσειν τὸ στράτευμα εἰ ἐπέλθοι.
σημήνας δὲ οὕτω προηγόρευσε τοῖς στρατιώταις δευτέραν ἥξειν ἐπιστολὴν κατ' αὐτοῦ παρ' Ἀλκιβιάδου καὶ πολεμίων ἔφοδον ἐσομένων φυλάξασθαι.
συμβάντων δὲ οὕτως τούτων καὶ κομισθέντων μὲν τῶν γραμμάτων γενομένης δὲ τῆς ἐφόδου ἐπίστευσαν οἱ στρατιῶται πάντα καὶ τὰ νῦν καὶ τὰ πρότερον κατὰ τοῦ Φρυνίχου δι' ἔχθραν ὑπὸ Ἀλκιβιάδου γεγενῆσθαι.
καὶ αὖθις Ἀριστοφάνης Φρυνίχου παλαίσμασιν ἀντὶ τοῦ στρατηγήμασι στρατηγοῦντος γὰρ αὐτοῦ ἡττήθησαν οἱ Ἀθηναῖοι καὶ πολλοὶ αὐτῷ προσεκρούσθησαν ὡς προδόντος τὸν πόλεμον.
κωμικὸς ποιητής ὃς κινουμένους τοὺς χοροὺς εἰσῆγε καὶ παλαίοντας.
ἦν δὲ στρατηγὸς Ἀθηναίων ἐφ' οὗ πολλοὶ τῶν τραγικῶν ἄτιμοι ἐγένοντο.
γεγόνασι δὲ Φρύνιχοι τέσσαρες.
Φρύνιχος καὶ Λύκις καὶ Ἀμειψίας κωμικοὶ ὑπόψυχροι.
καὶ Ἀριστοφάνης ἔνθεν ὥσπερ ἡ μέλιττα Φρύνιχος ἀμβροσίων μελέων ἀπεγεύετο καρπὸν ἀεὶ φέρων γλυκεῖαν ᾠδάν.
Φρῦνος ὁ ἀδιάπλαστος βάτραχος.
καὶ ἐπίγραμμα ἀσπίδα φρῦνον ὄφιν καὶ Λαδικέας περίφευγε καὶ κύνα λυσσητῆρα καὶ πάλιν Λαδικέας.
Φρύνων καὶ Φιλοκράτης ἀμφότεροι προδόται.
καὶ ὁ μὲν διὰ τὴν προδοσίαν ἔφυγε καὶ ἐπὶ πορνοβοσκίᾳ διεβάλλετο ὁ δὲ Φρύνων ἐπὶ τῇ τοῦ παιδὸς προαγωγείᾳ ὃν ἀπήγαγε Φιλίππῳ Φωκίων δὲ ὁ Φώκου πολλοῖς χρήματα ἔδωκε καὶ θυγατέρας συνεξέδωκε καὶ πᾶσιν ἀνίει τὰ αὑτοῦ.
χρηστὸς οὖν ἐκλήθη κοινῇ ψήφῳ ἐν ἐκκλησίᾳ δικάζων δὲ ἀεὶ τὴν σῴζουσαν ἔφερεν.
ὃ δὲ ἐπὶ Σατύρου φησὶν ὁ Δημοσθένης ἕνεκα τῶν Ἀπολλοφάνους θυγατέρων τοῦτο εἰς Φωκίωνά τινες ἀναφέρουσι καί φασιν ὅτι λαβὼν αὐτὰς εἰς Ἀθήνας ἤγαγε καὶ ἐξέδωκεν.
Φρυνώνδας τῶν ἐπὶ πονηρίᾳ διαβεβοημένων.
ὃς ξένος ὢν κατὰ τὰ Πελοποννησιακὰ διέτριβεν Ἀθήνησιν.
Ἀριστοφάνης Ἀμφιάρεῳ ὦ μιαρὲ καὶ Φρυνώνδα καὶ πονηρὲ σύ.
ἐκ τούτου τοὺς πονηροὺς Φρυνώνδας καλοῦσι.
κακοήθης ὁ Φρυνώνδας οὗτος καὶ πανοῦργος μισθοῦ τινας μηχανὰς πραγμάτων ἐπὶ κακοῖς ῥᾳδίως συντιθείς ὥς φησιν Εὔδημος.
καὶ αὖθις ἀλλ' οἶμαι οὔτε Φρυνώνδας οὔτ' Εὐρύβατος οὐδ' ἄλλος πώποτε τῶν πάλαι πονηρῶν τοιοῦτος μάγος καὶ γόης.
Φρύνωνος ὄνομα κύριον.
οὗτος τῶν δέκα πρέσβεων εἷς ἦν τῶν μετὰ Αἰσχίνου καὶ Δημοσθένους.
Φρὺξ ἀνὴρ πληγεὶς ἀμείνων καὶ διακονέστερος ἐπεὶ δοκοῦσιν ἀργότεροι καὶ νωχελέστεροι εἶναι οἱ Φρύγες οἰκέται.
Φρὺξ μηδὲν ἧττον Σπινθάρου οὗτος ὁ Σπίνθαρος κωμῳδεῖται ὡς βάρβαρος καὶ Φρύξ.
Φοιβάς ἡ θεά.
Φοιβᾶσθαι καθαίρεσθαι.
καὶ Φοῖβον τὸ καθαρόν.
καὶ Φοῖβαι αἱ καθαραί.
Φοίβη ἡ ἄμπελος.
ἐν Ἐπιγράμμασι τρισσὸν ὑπ' εὐπετάλοις δῶρον ἔθηκε φοίβαις.
Φοίβιος ὁ Ἀπόλλων.
Φοῖβος καθαρός ἁγνός ἢ μάντις καὶ ἀμίαντος καὶ ὁ Ἀπόλλων.
Φοιδεράτοι οὕτω καλοῦσι Ῥωμαῖοι τοὺς ὑποσπόνδους τῶν Σκυθῶν.
Φοινικᾶ τὸ ἁπλᾶ καὶ διπλᾶ καὶ πολλαπλᾶ καὶ πάντα τὰ τοιαῦτα περισπῶσιν οἱ Ἀττικοί ἀργυρᾶ χρυσᾶ καὶ κεραμεᾶ ἀπὸ τοῦ κεραμεοῦν καὶ φοινικᾶ ἀπὸ τοῦ φοινικοῦν.
Φοινικελίτης ὁ ἀπατηλός.
Φοινίκειον αἷμα.
καὶ Φοινίκειος οἶνος.
Φοινίκη πόλις.
Φοινικήϊα γράμματα Λυδοὶ καὶ Ἴωνες τὰ γράμματα ἀπὸ Φοίνικος τοῦ Ἀγήνορος τοῦ εὑρόντος τούτοις δὲ ἀντιλέγουσι Κρῆτες ὡς εὑρέθη ἀπὸ τοῦ γράφειν ἐν φοινίκων πετάλοις.
Σκάμων δ' ἐν τῇ δευτέρᾳ τῶν εὑρημάτων ἀπὸ Φοινίκης τῆς Ἀκταίωνος ὀνομασθῆναι.
μυθεύεται δ' οὗτος ἀρσένων μὲν παίδων ἄπαις γενέσθαι δὲ αὐτῷ θυγατέρας Ἄγλαυρον Ἔρσην Πάνδροσον τὴν δὲ Φοινίκην ἔτι παρθένον οὖσαν τελευτῆσαι.
διὸ καὶ Φοινικήϊα τὰ γράμματα τὸν Ἀκταίωνα βουλόμενόν τινος τιμῆς ἀπονεῖμαι τῇ θυγατρί.
Φοινικίδα τί φειδόμεσθα τῶν λίθων οἱ δημόται μὴ οὐ καταξαίνειν τὸν ἄνδρα τοῦτον ἐς φοινικίδα οἷος αὖ μέλας τις ὑμῖν θαυμάλωψ ἐπέζεσεν.
ἀντὶ τοῦ μὴ οὐχὶ λίθοις αὐτὸν αἱμάσσειν ὡς φοινικοῦν αὐτοῦ ποιῆσαι τὸ σῶμα τὸ δὲ καταξαίνειν ὡς ἐπὶ ἐρίων ἐχρήσατο διὸ καὶ φοινικίδα εἶπεν ὡς ἐπὶ ἱματίου.
Ἀριστοτέλης δέ φησι χρῆσθαι τοὺς Λακεδαιμονίους φοινικίδι πρὸς τοὺς πολέμους τοῦτο μὲν ὅτι τὸ τῆς χρόας ἀνδρικόν τοῦτο δὲ ὅτι τὸ τοῦ χρώματος αἱματῶδες τῆς τοῦ αἵματος ῥεύσεως ἐθίζει καταφρονεῖν.
τὸ οὖν ἐν φοινικίδι ἀντὶ τοῦ ἐν τάξει πολεμίων ἀπὸ τοῦ φορήματος δηλώσειεν ἂν εἰκότως.
ἐπεὶ τὸ φοινιχθῆναι αἱμαχθῆναι.
καί ξαίνει κατὰ νώτου πολλάς.
θαυμάλωψ δὲ ὁ διακεκαυμένος.
ἀνθρακεῖς δὲ οἱ Ἀχαρνεῖς.
καὶ Ἰώσηπος κτῆσίν τε τὴν σὴν καὶ τοὺς οἰκείους ἅπαντας εἰς τὸ καταγώγιον ἀποθεμένην ἐγκαθεῖρξαι πρὸ τῶν θυρῶν ἀνατείνασαν φοινικίδας.
Φοινικίδης κωμικός.
τῶν δραμάτων αὐτοῦ ἐστι Φύλαρχος Μισουμένη ὡς Ἀθήναιός φησιν ἐν τῷ βιβλίῳ τῶν Δειπνοσοφιστῶν.
Φοινικικόν τὸ ψεῦδος.
ἀπὸ τῶν κατὰ τὸν δράκοντα καὶ τοὺς Σπαρτοὺς καὶ Κάδμον ψευδῶς λεγομένων.
Φοινικικῶν τάξεων ἀπαλλαγέντες καὶ κακῶν Φοινικικῶν.
ἢ ὅτι φοινικὶς χλαμὺς ἦν πολεμική ἢ ἀντὶ τοῦ ναυτικῶν κακῶν Φοίνικες γὰρ λέγονται κρατεῖν ἐν ταῖς ναυμαχίαις.
ἢ αἱματωδῶν ἀπὸ τῆς τοῦ αἵματος χροιᾶς.
καὶ Ὅμηρος φοινίσσετο δ' αἵματι γαῖα.
Φοινίκιον ἔρνος καὶ χρῶμα.
καὶ Φοινίκιος ἄνθρωπος.
Φοινικιοῦς ἀντὶ τοῦ πυρρός.
περισπᾶται δὲ τῶν εἰς ους ἁπλῶν τῷ λόγῳ.
καί ἐστι παρὰ τὴν φοίνικος γενικήν φοινικόεις φοινικίοες ἐν ὑπερθέσει φοινικιοῦς ἐν συναιρέσει.
Φοινικολόφου ξανθολόφου.
Φοινικοῦν ἐρυθρόν πυρρόν.
Φοινίκων ἐγκέφαλοι Πῶρός φησιν Ἰνδῶν βασιλεύς τὰ δὲ ἐμὰ σιτία λάχανα καὶ φοινίκων ἐγκέφαλοι καὶ καρπὸς τῶν φοινίκων καὶ ὁπόσα μοι ποταμὸς κηπεύει.
καὶ Φοινίκων συνθῆκαι οἱ τὴν Καρχηδόνα κτίσαντες Φοίνικες ὅτε προσέπλευσαν τῇ Λιβύῃ ἐδεήθησαν τῶν ἐγχωρίων δέξασθαι αὐτοὺς νύκτα καὶ ἡμέραν ἐπιτυχόντες δὲ τούτου οὐκ ἐβούλοντο ἀπαλλάσσεσθαι ὡς συντιθέμενοι νύκτας καὶ ἡμέρας μένειν.
διὸ λέγεσθαι τοῦτο ἐπὶ τῶν ἐνεδρευτικῶς συντιθεμένων.
τὰ δ' ὅμοια Δήμων ἐπὶ Μεταποντίνων ἱστορεῖ.
Φοῖνιξ τὸ δένδρον.
καὶ τὸ ὄρνεον.
ἐπὶ Κλαυδίου Καίσαρος ἐλθεῖν φασι τοῦτο τοῖς Αἰγυπτίοις διὰ τεττάρων καὶ νʹ καὶ χʹ ἐτῶν.
καὶ Φοῖνιξ ἀντὶ τοῦ φοινικοῦς.
Ὅμηρος ὃς τὸ μὲν ἄλλο τόσον φοῖνιξ ἦν.
ἐπὶ ἵππου.
περὶ οὖν τοῦ ὀρνέου ἱστόρηται ὅτι ὅταν αὐτῷ τὸ μοιρίδιον ἄγῃ ἔρχεται εἰς Αἴγυπτον ὅθεν οὐκ ἴσασιν ἄνθρωποι καὶ αὐτὸς ἑαυτῷ ποιησάμενος ἐκ κασίας καὶ σμύρνης πυρὰν ἀποθνήσκει.
καυθείσης δὲ τῆς πυρᾶς μετὰ χρόνον ἐκ τῆς σποδοῦ σκώληκα λέγουσι γίνεσθαι ὅν τινα μεταβάλλειν καὶ γίνεσθαι πάλιν φοίνικα καὶ ἀφίπτασθαι εἰς Αἴγυπτον ἐκεῖθεν ὅθεν ἦλθεν ὁ πρὸ αὐτοῦ φοῖνιξ.
Φοινίξω αἱμάξω βάψω πυρώσω.
ἀπὸ τοῦ φόνου.
ἢ τοῦ φοίνικος ὅτι πυρρός.
Φοίνιος φόνου καὶ φθορᾶς παραιτία.
ἀμφὶ δ' Ἐριννὺς φοίνιος ἐκ στομάτων μόρσιμον ἧκεν ὄπα.
καὶ Φοίνιον ὁμοίως.
Φοίνισσα ναῦς.
καὶ Φοινίσσω τὸ βάπτω.
καὶ Φοινίττων βάπτων αἵματι.
Φοινός πυρρός φόνιος.
Φοιτᾷ παραγίνεται.
καὶ Φοιτᾶν τὸ σχολάζειν.
Φιλόστρατος φοιτᾶν τοῖς μάγοις μεσημβρίας τε καὶ ἀμφὶ μέσας νύκτας φασὶ τὸν Ἀπολλώνιον.
Φοιτάδας τετριμμένας.
τήν τε θέσιν τῆς χώρας ἀνεζήτει καὶ φρούρια καὶ φοιτάδας ὁδούς τε καὶ διαστήματα.
Φοιτητάς μαθητάς παραγενομένους.
ἐξ οὗ καὶ φοιτᾶν.
τὸ σχολάζειν.
Φοιτία ἡ πορεία.
Φοῖτος ἡ μανία.
Φοιτῶντα μεθ' ὁρμῆς μεμηνότα μαινόμενον φοῖτος γὰρ ἡ μανία.
ἢ περιερχόμενον ἐν ταῖς ποίμναις διὰ τὴν μανίαν ἢ ἀναστρεφόμενον ἐν τῇ μανίᾳ.
Φυγαδεία φυγή ἐξορία.
δυεῖν προδήλων ὀλέθρων ὑπαρχόντων ἠλλάξαντο φυγαδείαν ἀντὶ τούτων ἀΐδιον.
οὕτως ἀληθές ἐστι τὸ περιφερόμενον ὅτι παῦσις τοῦ κακοῦ μεῖζον κακόν.
καί φυγὰς τοῦ ἰδίου ἔθνους.
οὗ φυγὰς ὀλίγα πόρρωθεν ἐγεγόνει ἀπέδειξε βασίλισσα.
ἀντὶ τοῦ ἐξόριστος.
Φυγγάνει Σοφοκλῆς ξυνίημι τάδ' οὔτι με φυγγάνει.
ἀντὶ τοῦ λανθάνει.
καὶ αὖθις ἐπί τινα πύργον ὑψηλὸν καταφυγγάνει.
Φυγή ὀστρακισμὸς φυγῆς διαφέρει.
ζήτει ἐν τῷ ὀστρακισμός.
Φυγοδέμνιος παρθένος.
ἐν Ἐπιγράμμασι σώτειρα φυγοδέμνιε κούρα.
Φύζα δειλία φυγή.
καὶ Φυζαλέος ὁ δειλός.
ὠμηστὰν δ' ἔτραπε φυζαλέον.
Φυζακινός ὁ δειλός.
Φυήν βλάστησιν αὔξησιν ἡλικίας.
κυρτὴ δέ σοι πέφυκε καὶ τῶν ὀρθίων εἶναι δοκούντων ἡ φυὴ τῶν δακτύλων.
Φύκη ᾧτινι τὰς οἰκείας ὄψεις αἱ γυναῖκες χρίουσι.
λέγεται δὲ καὶ φυκία τὰ βρύα.
καὶ φυκίς.
ἐν Ἐπιγράμμασι πολλὰ δ' ἐν αὐτῷ φυκί' ἀπ' εὐόρμων εἵλκυσεν αἰγιαλῶν.
Φυκία θαλάσσια ζῷα ἢ ὁ ἀφρός.
ἢ βρύα.
Φυκίδα ἐν Ἐπιγράμμασι τρίγλαν ἀπ' ἀνθρακιῆς καὶ φυκίδα σοὶ λιμενῆτιν Ἄρτεμι δωρεῦμαι.
Φῦκος τὸ χορτῶδες τῆς θαλάσσης.
Φῦλα ἔθνη.
διὰ δὲ δύο λλ σημαίνει τὰ τῶν δένδρων φύλλα.
καὶ παροξύνεται.
Φυλακή τὸ τέταρτον μέρος τῆς νυκτός τετραχῆ γὰρ διῄρητο.
καὶ φυλακαὶ τῆς νυκτὸς αἱ διαιρέσεις καθ' ἃς οἱ φύλακες τὰς φυλακὰς ἀλλήλοις ἐγχειρίζουσιν.
Φυλάκια παρὰ Ἀλεξανδρεῦσι τὰ ἐκμαγεῖα τῶν γυναικείων μολυσμῶν.
καὶ Πολύβιός φησιν ὁ δὲ κατέσχεν ἀμφότερα τὰ κατεσκευασμένα φυλάκια πεντήκοντα πόδας διεστῶτα ἀλλήλων.
Φύλακος παρ' Ἡροδότῳ κατὰ τοῦτο τῆς ἀκροπόλιος τῇ οὐδεὶς ἐτέτακτο φύλακος.
Φυλακτήριον τόπος ἔνθα οἱ φύλακες.
Φυλάξαντες ἐπιτηρήσαντες.
καὶ Φυλάξασα καιροφυλακήσασα εὐκαίρως ἐπιτηρήσασα.
Ἀρριανός ἡ δὲ τὸν πατέρα φυλάξασα ἀποδημοῦντα ὑπισχνεῖται Τατίῳ προδώσειν τὸ φρούριον.
Φυλάρχης δυνάστης.
ξυμβάλλει τῷ Τραϊανῷ περὶ Αὐγάρου ὃς ἦν Ὀσροήνης χώρας δυνάστης οὕσπερ φυλάρχους ὀνομάζουσιν οἱ ἐκείνῃ ὅτι καὶ τὰ χωρία αὐτῶν φυλαὶ ὀνομάζονται.
καὶ Ἀριστοφάνης μὴ μνησικακήσῃς εἰ σὺ Φυλὴν κατέλαβες.
Φυλή ὄνομα τόπου.
καὶ Φυλάσιοι οἱ ἐνοικοῦντες.
Φύλαρχος Ἀθηναῖος ἢ Ναυκρατίτης οἱ δὲ Σικυώνιον ἄλλοι Αἰγύπτιον ἔγραψαν ἱστορικός.
τὴν ἐπὶ Πελοπόννησον Πύρρου τοῦ Ἠπειρώτου στρατείαν ἐν βιβλίοις κηʹ κατάγει δὲ καὶ μέχρι Πτολεμαίου τοῦ Εὐεργέτου κληθέντος καὶ τῆς Βερενίκης τελευτῆς καὶ ἕως τοῦ θανάτου Κλεωνύμου τοῦ Λακεδαιμονίου ἐπιστρατεύσαντος αὐτῷ Ἀντιγόνου τὰ κατὰ τὸν Ἀντίοχον καὶ τὸν Περγαμηνὸν Εὐμένη Ἐπιτομὴν μυθικήν Περὶ τῆς τοῦ Διὸς ἐπιφανείας Περὶ εὑρημάτων Παρεμβάσεων βιβλία θʹ.
Φύλαρχος ὁ κατὰ φυλὴν ἑκάστην τοῦ ἱππικοῦ ἄρχων ὑποτεταγμένος δὲ τῷ ἱππάρχῳ.
Δημοσθένης Φιλιππικοῖς.
Φυλάσιμος ὁ ἐκ τοῦ δήμου.
καὶ Φυλασσόμενος προορώμενος προσκοπούμενος.
οὐ μέντοι οὐδ' ἀπέκλινε φυλασσόμενος μὴ δοκοίη φεύγειν.
οὕτω Ξενοφῶν.
καὶ Θουκυδίδης.
φυλάξαντες τὸν συχνὸν τῆς νυκτὸς ἔφυγον.
καὶ Φυλάσσω αἰτιατικῇ.
Φυλαῖος ὁ ἐκ τῆς Φυλῆς.
Φυλέτης συγγενής ὁμόφυλος.
Ἰώσηπος ὁ δὲ Σαμψὼν καταβὰς ἐκ τῆς πέτρας ἐν τῇ τῶν φυλετῶν αὑτὸν τέθεικεν ἐξουσίᾳ.
Φυλλεῖα τὰ ἀπολεπίσματα τῶν λαχάνων.
Ἀριστοφάνης εἰς τὸ σπυρίδιον ἰσχνά μοι φυλλεῖα δός.
οἷον μεμαραμμένα καὶ εὐτελῆ τοιαῦτα γὰρ οἱ πτωχοὶ ἐσθίουσι.
φυλλεῖα δὲ τὰ τῆς θριδακίνης φύλλα.
Φυλείδης ὁ τοῦ Φυλέως.
Φυλή ὄνομα δήμου παρ' Ἀθηναίοις.
Φυλλίς ἡ τοῦ δένδρου.
καὶ Φύλλις ὁ μουσικός.
Φυλή ἡ φυλὴ καθ' αὑτήν ἐστι μύριοι στρατιῶται.
ζήτει ἐν τῷ γεννῆται.
Φυλή Ἰσοκράτης ἐν τῷ Περὶ τῆς εἰρήνης.
δῆμός ἐστι Φυλὴ τῆς Οἰνηΐδος φυλῆς.
ὁ δὲ Μένανδρος τόπον νομίζει εἶναι Φυλήν.
ὁ δὲ Φιλόχορος φρούριον αὐτό φησιν εἶναι.
ζήτει ἐν τῷ φυλάρχης.
Φυλιστιείμ οἱ λεγόμενοι Παλαιστῖνοι.
Φυλοκρινεῖ διακρίνει καταδοκιμάζει περιέργως.
Φυλόμαχος ἀγαλματοποιός.
Φύλοπις μάχη.
Φύματα ψυδράκια.
Φύντα γεννηθέντα.
καὶ Φῦναι.
Φύξηλις ὁ φυγάς.
Φύξιν φυγήν.
Φυόμενος γεννώμενος.
Φύω βλαστάνω.
Φύραμα ἁμαρτάνουσιν οἱ λέγοντες τὸν πηλὸν γῆν ὑγρῷ φυραθεῖσαν τὸ γὰρ φύραμα οὐ διαφορὰ τοῦ πηλοῦ ἀλλὰ γένος.
Φύραμα στέας.
Φύρδην συγκεχυμένως.
φᾶ δὲ σίδαρον παιδὸς ἑοῦ φύρδαν μεστὸν ἔχουσα φόνου.
Φύρει μολύνει ἢ ἐκβρέχει ἢ πλύνει.
Φυσαλλίδες οἱ αὐλοί.
Φύσασα ἡ γεννήσασα.
καὶ Φύσαντι γεννήσαντι.
Φῦσα χαλκευτικὸν ἐργαλεῖον.
Ὅμηρος φῦσαι δ' ἐν χοάνοισιν ἐείκοσι πᾶσαι ἐφύσων.
καὶ ἡ αἰτιατικὴ τὴν φύσην.
Φύσαμος εἶδος κήτους θαλασσίου.
Φύσει βλαστήσει.
Ἀριστοφάνης οὐδὲν ἔστ' ἄμεινον οὐδ' ἥδιον ἢ φῦσαι πτερά.
Φύσει ὅτι οἱ παλαιοὶ ἔλεγον μηδὲν τῶν φύσει μάτην εἶναι.
τὰ σχήματα δὲ τὰ τῶν συλλογισμῶν μὴ εἶναι φύσει.
οὐκ ἀναγκαῖον δὲ ταῦτα λέγειν χρήσιμα τὸ δὲ χρησίμου τινὸς χάριν ἔξωθεν ἐπισυμβαίνειν αὐτὰ γινόμενα.
οἱ δὲ συλλογισμοὶ οὐχ ὡς σιτία καὶ ποτὰ κατὰ φύσιν ἡμῖν.
ἕτεροι γὰρ οἱ τούτων κανόνες ἔθη νόμοι καὶ ἐπιτηδεύματα δημόσια καὶ καθέκαστον καὶ κατ' ἄνδρα ἰδίᾳ.
μεταθέσθαι γοῦν ἔξεστιν αὐτὰ καὶ πρὸς τὴν ἐναντιωτάτην μεταβαλεῖν ὡς ἄν τις ἐθέλοι δίαιταν.
ὅθεν ἐνίοις οὐδὲ τὰ φύσει δοκοῦντα φθαρτικὰ σιτία καὶ δηλητήρια φάρμακα προσενεγκαμένοις ἐφάνη λυπηρά.
φασὶ γοῦν τὴν Ἀττικὴν γυναῖκα τοῦ κωνείου καθάπερ λαχάνων ἐσθίειν καὶ τὸ Ποντικὸν θηρίον ὅστις ποτὲ ἦν ὁ Μιθριδάτης ἐκεῖνος ἐκπιόντα γενναίαν κύλικα δηλητηρίου φαρμάκου μὴ διαφθαρῆναι τῷ κατισχῆσθαι τὸ σῶμα καθάπερ σίδηρον τῇ βαφῇ παρὰ τῶν ἀντιπαθῶν ἃ προσεφέρετο πολλάκις ὑποπτεύων ὁ βδελυρός ἀπὸ τῶν υἱῶν ἀρξάμενος ἅπαντας ἀνθρώπους ὡς ἐπιβουλεύοντας αὐτῷ μόνῳ διὰ τὴν καλὴν τυραννίδα.
Φύσην τὴν φῦσαν.
Φύσιγγες τὰ ἐν ταῖς κνήμαις ἐκκαύματα.
ἢ τὸ ἐκτὸς λέπισμα τῶν σκορόδων.
ἡ φυσίγγη.
ἡ εὐθεῖα Φύσιγξ.
Φυσίζῳος ἡ τὰ πρὸς τὸ ζῆν φύουσα.
Φυσικὸς λόγος παρὰ φιλοσόφοις.
μετὰ τὸν ἠθικὸν διεξέρχονται περὶ τοῦ φυσικοῦ τουτέστι περὶ σωμάτων περὶ ἀρχῶν καὶ στοιχείων καὶ περάτων τοῦ κόσμου καὶ τόπου κενοῦ περὶ ἀστέρων περὶ ἡλίου περὶ τοῦ ἡγεμονικοῦ πῶς ὁρῶμεν τίς ἡ αἰτία τῆς κατοπτρικῆς φαντασίας περὶ νεφῶν βροντῶν ἴριδος.
ὅτι τρία εἰσὶν ἐν τοῖς φυσικοῖς πράγμασιν εἶδος ὕλη καὶ ἡ αἰτία καθ' ἥν ἐστι τὸ εἶδος ἐν τῇ ὕλῃ.
καὶ καταγίνονται φησί περὶ ταῦτα μέθοδοι πέντε ἡ φυσική ἡ κατὰ μέρος τέχνη ἡ διαλεκτική ἡ μαθηματική ἡ πρώτη φιλοσοφία.
ἔστι δὲ φυσικοῦ μὲν περὶ πάντων τῶν εἰρημένων τῆς ψυχῆς μερῶν διαλεχθῆναι καὶ τῆς ὕλης καὶ τῶν φυσικῶν πραγμάτων καὶ τοῦ εἴδους τῆς αἰτίας.
οἷον ὅτι τῶν οὐρανίων ὕλη οὐχὶ τὰ τέσσαρα στοιχεῖα ἀλλὰ ἕτερόν τι σῶμα.
πάλιν τί τὸ εἶδος ὅτι σφαιρικά.
καὶ διὰ τί σφαιρικά ὅτι πολυχωρητότατον ἐν ἐπιπέδῳ μὲν τῶν ἄλλων σχημάτων ὁ κύκλος ἐν στερεοῖς δὲ ἡ σφαῖρα.
ὡς καὶ ὁ Πλάτων ἐν Τιμαίῳ διὰ τοῦτο σφαιρικὸν γενέσθαι τὸν οὐρανὸν ἀποδέδωκε.
καὶ ὁ Ἀριστοτέλης ἀποδίδωσιν αἰτίαν περὶ τοῦ σχήματος τοῦ οὐρανοῦ τῷ γὰρ ἀϊδίῳ φησὶν ἐσομένῳ.
ἀποδίδωσι δὲ καὶ ὁ Πλάτων αἰτίαν ἐκ τῆς σχέσεως ἣν ἔχει πρὸς τὰ πρὸ αὑτοῦ.
προσεχῶς δέ εἰσιν ὑπὲρ τὰ οὐράνια αἱ νοηταὶ οὐσίαι δεῖ δὲ τὸ αἰτιατὸν ὅτι μάλιστα ὡμοιῶσθαι τῷ προσεχεῖ αἰτίῳ καὶ τούτου εἰκόνα καὶ μίμημα φέρειν.
διὰ τοῦτο οὖν φησί κύκλῳ κινεῖται ὁ οὐρανός ὅτι νοῦν μιμεῖται ἴδιον γὰρ τοῦ νοῦ τὸ πρὸς ἑαυτὸν νεύειν αὐτὸς γὰρ ὁ ὁρῶν αὐτὸς ὁ ὁρώμενος ὁρῶν γὰρ τὰ εἴδη ἑαυτὸν ὁρᾷ καὶ ἑαυτὸν ὁρῶν τὰ εἴδη τεθέαται πλήρωμα γάρ ἐστι τῶν εἰδῶν καὶ εἶδος εἰδῶν.
ἔχει οὖν ὁ οὐρανὸς τὸ σφαιρικὸν σχῆμα διὰ τὴν κύκλῳ κίνησιν ταύτην δὲ διὰ τὴν πρὸς τὸν νοῦν ἐξομοίωσιν καὶ ἄλλως μιμεῖται τὸν νοῦν πανταχοῦ ὄντα καὶ γὰρ καὶ τὸ σῶμα πανταχοῦ γίνεται.
τῷ οὖν πανταχῆ γίνεσθαι τὸ πανταχοῦ ὂν μιμεῖται τελείωσις γὰρ τῶν χειρόνων ἡ πρὸς τὰ ὑπέρτερα ἐπιστροφή τε καὶ ἐξομοίωσις.
οὕτω μὲν ὁ φυσικὸς τῶν φυσικῶν ἀποδώσει καὶ τὸ εἶδος καὶ τὴν ὕλην καὶ τὸ αἴτιον ὁ δὲ κατὰ μέρος τεχνίτης καὶ αὐτὸς μὲν περὶ τῶν αὐτῶν διαλαμβάνει διαφέρει δὲ τοῦ φυσικοῦ ὅτι περὶ μερικόν τι γίνεται πρᾶγμα οἷον ὁ ἰατρὸς περὶ τὰ ἀνθρώπεια σώματα ὁ τέκτων περὶ λίθους καὶ ξύλα.
ἀποδώσει δὲ καὶ οὗτος τὸν ὁρισμόν περιλαμβάνων καὶ τὸ εἶδος καὶ τὴν ὕλην καὶ τὴν αἰτίαν.
διαφέρει δὲ κατὰ ἄλλους τρόπους.
Φύσις φύσις ἐστὶν ἡ ἁπλῶς τῶν ὄντων κίνησις πεντάτροπος δὲ αὕτη ἡ νοερά ὡς ἐπὶ Ἀγγέλων ἐξ αὐτῶν τῶν νοημάτων ἀλλήλοις συγγινομένων.
λογική ὡς ἐπὶ ἀνθρώπων δι' ὀνομάτων καὶ ῥημάτων τὰ ἀφανῆ τῆς ψυχῆς κινήματα πρὸς τοὺς ἐκτὸς δημοσιεύουσα αἰσθητικὴ δὲ ἡ ἐν τοῖς ἀλόγοις θεωρουμένη πρὸς γὰρ τῇ θρεπτικῇ καὶ αὐξητικῇ καὶ γεννητικῇ δυνάμει καὶ τὴν αἰσθητικὴν κέκτηται φυτικὴ δὲ ἡ ἐν τοῖς φυτοῖς κινοῦνται γὰρ καὶ αὐτὰ κατὰ τὴν θρεπτικὴν καὶ αὐξητικὴν καὶ γεννητικὴν δύναμιν ἄψυχος δέ ὡς ἐπὶ τῶν λίθων καθότι καὶ αὐτοὶ κινοῦνται κατὰ τὸ ποιὸν καὶ κατὰ τὸ ποῦ καὶ κατὰ τὸ ποιὸν μέν κατὰ τὸ θερμαίνεσθαι καὶ ψύχεσθαι κατὰ τὸ ποῦ δέ κατὰ τὴν ἐκ τόπου εἰς τόπον ἑτεροκίνητον μετάθεσιν.
Φύσις ἐστὶν ἥ τε συνέχουσα τὸν κόσμον καὶ ἡ φύουσα τὰ ἐπὶ τῆς γῆς.
ἢ οὕτως ἕξις ἐξ αὑτῆς κινουμένη κατὰ σπερματικοὺς λόγους ἀποτελοῦσά τε καὶ συνέχουσα τὰ ἐξ αὐτῆς ἐν ὡρισμένοις χρόνοις καὶ τοιαῦτα δρῶσα ἀφ' οἵων ἀπεκρίθη.
ταύτην δὲ τοῦ συμφέροντος στοχάζεσθαι ὡς δῆλον ἐκ τῆς οὐρανοῦ δημιουργίας.
ἢ φύσις ἐστὶν ἀρχὴ τῶν ὅλων τῆς ἑκάστου τῶν ὄντων κινήσεώς τε καὶ ἠρεμίας.
οἷον ἡ γῆ κινεῖται μὲν κατὰ τὸ βλαστάνειν καὶ ζῳογονεῖν καὶ τὸ ὅλως ἀλλοιοῦσθαι ἠρεμεῖ δὲ κατὰ τὴν ἐκ τόπου εἰς τόπον μετάστασιν ἀκίνητος οὖσα παντελῶς καὶ ἀπόρευτος.
τὴν οὖν ἀρχὴν τῆς τοιαύτης κινήσεώς τε καὶ ἠρεμίας οὐσιωδῶς ἤγουν φυσικῶς καὶ οὐ κατὰ συμβεβηκὸς τῇ γῇ ἐνυπάρχουσαν φύσιν καλοῦσιν.
οὐ τὴν κίνησιν δὲ αὐτὴν καὶ τὴν ἠρεμίαν τῶν πραγμάτων φύσιν εἰρήκασιν ἀλλὰ τὴν ἀρχήν τουτέστι τὴν αἰτίαν καθ' ἣν οὐ κατὰ συμβεβηκός ἀλλ' οὐσιωδῶς αἱ οὐσίαι κινοῦνται καὶ ἠρεμοῦσιν.
ὅταν δὲ λέγῃ ὁ Ἀπόστολος καὶ ἦμεν τέκνα φύσει ὀργῆς ὡς καὶ οἱ λοιποί οὐ κατὰ τοῦτο τὸ σημαινόμενον τῆς φύσεως λέγει ἐπεὶ τοῦ ποιήσαντος ἂν ἦν τὸ ἔγκλημα ἀλλὰ τὴν ἔμμονον καὶ κακίστην διάθεσιν καὶ χρονίαν πονηρὰν συνήθειαν.
Φύσκη τὸ παχὺ ἔντερον εἰς ὃ ἐμβάλλεται ἄλευρα καὶ κρέα καὶ μάττουσιν ἐξ οὗ γίνεται ὁ ἀλλᾶς.
Φυσόβαθρον τὸ τοῦ χαλκέως.
Φυστὴ μάζα καὶ τὸ γύναιόν μ' ἐπιθωπεῦσαν φυστὴν μάζαν προσενέγκῃ.
φύστη ἐνὶ γρώνῃ μασσομένη παλάμαις.
Φυσῶ τὸ πνέω τὸ ἐκ προχείρου πράττω.
Ἀριστοφάνης φυσάτω πάππους παρ' ἡμῖν καὶ φανοῦνται φάτορες.
Φυτά τὰ δένδρα.
Φυταλιῆς ἀμπελοφύτου γῆς.
Φυταλίζει φυτεύει πλησιάζει.
Φυτάλιμος ὄνομα κύριον.
Φυτάλμιος ἀπὸ φύτλης.
ἀπὸ γενέσεως καὶ ἐξ ἀρχῆς.
ἀλαῶν ὀμμάτων.
ἄρα καὶ ἦσθα φυτάλμιος.
οὕτω Σοφοκλῆς.
Φυτεία τῶν δένδρων.
Φύττειον ὄνομα πόλεως.
Φυτηκόμος ὁ φυτοκόμος ὁ φυτουργός.
καὶ ὁ σύνδενδρος τόπος.
διὰ τὸ τοῖς φυτοῖς κομᾶν.
Φυτικαί φυτικαὶ δυνάμεις τρεῖς τῆς ψυχῆς θρεπτική αὐξητική γεννητική.
φυτικαὶ δὲ καλοῦνται διότι αὗται μόναι ἐν τοῖς φυτοῖς ὁρῶνται.
ἐσμὲν οὖν καὶ ἄνθρωποι καὶ ζῷα καὶ ἔμψυχα.
καὶ ὡς μὲν ἄνθρωποι τὰς λογικὰς δυνάμεις ἔχομεν ὡς δὲ ζῷα τὰς ἀλόγους ὡς δὲ ἔμψυχα τὰς φυτικάς.
ἔμψυχα γὰρ λέγομεν καὶ τὰ φυτά ἐμψύχων γὰρ τὸ τρέφεσθαι καὶ αὔξεσθαι καὶ γεννᾶν ὅμοια ἑαυτοῖς.
λέγονται δὲ αὐτὰ καὶ ζῆν καὶ τεθνάναι ἡ δὲ ζωὴ καὶ ὁ θάνατος παρουσίᾳ καὶ ἀπουσίᾳ γίνεται ψυχῆς.
ὅσα μὲν οὖν ἔχουσι τὰς κρείττους ζωάς ἐξ ἀνάγκης καὶ τὰς καταδεεστέρας ἔχουσιν οὐκέτι δὲ καὶ ἀνάπαλιν.
οὐ γὰρ δυνατὸν τὰς λογικὰς ἔχειν δυνάμεις μὴ πρότερον ἐσχηκότας τὰς καταδεεστέρας.
ἀμέλει καὶ τῶν αἰσθήσεων οὐκ ἔστι μετασχεῖν τῆς κρείττονος τὸν μὴ μετασχόντα τῆς χείρονος.
ὅσα γοῦν μετέχει ὄψεως ταῦτα καὶ ἀκοῆς καὶ τῶν λοιπῶν καὶ ὅσα ἀκοῆς ταῦτα καὶ ὀσφρήσεως καὶ γεύσεως καὶ ἁφῆς.
οὐχ ὅσα δὲ ὀσφρήσεως καὶ γεύσεως καὶ ἁφῆς πάντως καὶ ὄψεως ὥσπερ ὁ ἀσπάλαξ οὐδ' ὅσα ἀφῆς ταῦτα καὶ τῶν ἄλλων οἷον οἱ σπόγγοι ἁφῆς μετέχουσιν οὐδεμιᾶς δὲ τῶν αἰσθήσεων ἄλλης.
ὥστε οὐκ ἔστι μετασχεῖν τῆς κρείττονος τὸν μὴ τῆς ἐλάττονος μετασχόντα.
τοῦτο δὲ οὐχ ὅτι δέονται τῶν χειρόνων αἱ κρείττους ἵνα ὑποστῶσιν ἀλλὰ τοὐναντίον τὸ σῶμα οὐ δύναται μετασχεῖν τῶν κρειττόνων μὴ πρότερον μεταλαβὸν τῶν καταδεεστέρων.
Φύτλη γενέα φυλή.
Χαβρίας ὄνομα κύριον.
Χαΐα ἀντὶ τοῦ ἀγαθή.
παρὰ τὸ κεχηνέναι.
Ἀριστοφάνης χαΐα μέν ἐστι Κορινθία δέ.
τουτέστι πόρνη.
ἐπεὶ ἡ Κόρινθος ἐπληθύνετο πόρναις.
Χάλαζα νέφος πεπηγὸς καὶ ὑπὸ πνεύματος διρρυφθὲν καὶ κατενεχθέν.
χιὼν δὲ ὑγρόν ἐκ νέφους πεπηγός.
Χάλαζαι δʹ εἰσὶ πήξεις τῆς ἐν τῷ ἀέρι ὑδατώδους ὑγρότητος ὑπὲρ γῆν μὲν ἄνω ἐπ' ἔλαττον δὲ χιών ἐπ' ἔλαττον δὲ χάλαζα ἐπὶ γῆς δὲ κάτω ἐπ' ἔλαττον μὲν πάχνη ἐπὶ πλέον δὲ κρύσταλλος.
ὁ δὲ νιφετὸς οὐκ ἔστι πῆξις ἀλλὰ μᾶλλον περὶ ἀλλοίαν χρόαν ἡ ποιότης αὐτοῦ.
Ἀριστοφάνης οὐκ ἀπὸ τῶν χαλαζῶν ὦ πόνηρ' Εὐριπίδη.
ἀντὶ τοῦ ἀπὸ τῶν σφοδρῶν λόγων.
Χαλαζᾷ ἤτοι χαλαρός ἐστι.
τὸν πρωκτὸν εἰ χαλαζᾷ.
νόσημα δέ ἐστι τοῦτο τῶν θρεμμάτων ὅπερ ζώντων μὲν λανθάνει ἀποθανόντων δὲ καὶ τεμνομένων φανερὸν γίνεται.
ταῖς σαρξὶ δὲ αὐτῶν ἀναμέμικται καὶ ἐμπέφυκεν ἡ χάλαζα.
εἰώθασι δὲ οἱ μάγειροι πασσάλῳ τὰ τῶν χοίρων ἀνοίγειν στόματα μετὰ τὴν σφαγὴν καὶ κατανοεῖν εἰ χαλαζῶσι.
χάλαζα δέ ἐστι πάθος πᾶν χοίρων.
Χαλαρά χαῦνα.
χαλαρὰ γοῦν χαίρεις φορῶν ὑποδήματα.
καὶ χαλαρὸν ἦν αὐτῷ καὶ θῆλυ τὸ σπλάγχνον πρὸς τοὺς δεομένους εἴπερ τινὶ τῶν καθ' αὑτὸν ἀνθρώπων.
Χαλάσαι ἐκλυθῆναι χαυνωθῆναι.
ὕδωρ ἐξ οὐρανοῦ ἐμπῖπτον χαλάσαι μὲν τοῖς βαρβάροις τὰς νευράς μαλάξαι δὲ τῶν τόξων τὰ κέρατα ἀφελέσθαι δὲ τὸ βίαιον καὶ τὸ ἐπίσκοπον τῆς τοξείας.
Χαλάσω τὴν ἱερὰν ἄγκυραν ἄγκυρα μεταφορικῶς ἀπὸ τῶν νηῶν ἡ ἀσφάλεια.
ὡς Σοφοκλῆς ἐν Φαίδρᾳ καὶ Εὐριπίδης ἐν Ἑκάβῃ.
ἱερὰ δὲ ἡ μεγάλη ἢ ἀγαθή.
Διόδωρος τοῦ δὲ βασιλέως χαλῶντος καὶ παραλυομένου πρὸς τὰ λεγόμενα ἐπιτρέπει αὐτῷ πράττειν ὃ βούλεται.
Χαλαστραῖον νίτρον.
ἀπὸ Χαλάστρας τῆς ἐν Μακεδονίᾳ λίμνης.
Χαλβάνη ἀλοιφή τις ἐνεργητικὴ πρὸς ἵππους.
Χαλδαϊκοῖς ἐπιτηδεύμασι διαπορουμένῳ γοῦν τῷ Πρόκλῳ περὶ τῶν Ἰσιδώρου μιμήσεων τῶν ὀρνέων καὶ τῶν φωνῶν τῶν ἀπηχημάτων ἐνίας ἐν τοῖς Χαλδαϊκοῖς ἐπιτηδεύμασιν αὐτὸς ὑπεδείκνυε τὴν ὁδὸν τῆς μιμήσεως ἄλλων τε καὶ στρουθῶν τῶν μικρῶν τούτων καὶ κατοικιδίων τῆς πτήσεως οἷα ψοφοῦσι ταῖς πτέρυξιν ἐγειρόμενα πρὸς τὸ πετᾶσθαι.
Χαλδαῖοι ὄνομα ἔθνους περὶ τὴν ἀστρονομίαν ἠκριβωμένοι.
Χαλδίνη ὄνομα πόλεως.
Χαλαίστρα πόλις.
Χαλεπὰ τὰ καλά Πιττακὸν ἀποτιθέμενον τὴν ἀρχὴν πρὸς τοὺς θαυμάζοντας εἰπεῖν χαλεπὸν ἐσθλὸν ἔμμεναι.
Σόλωνα δὲ μαλακίαν αὐτοῦ καταγνόντα φάναι χαλεπὰ τὰ καλά.
διὸ καὶ ἑκάτερα παροιμιασθῆναι.
Χαλεπὰ τὰ καλά φασὶ Περίανδρον τὸν Κορίνθιον καταρχὰς μὲν εἶναι δημοτικόν ὕστερον δὲ τὴν προαίρεσιν μεταβαλόντα τυραννικὸν γενέσθαι.
ὅθεν ἡ παροιμία.
οἱ δὲ τὸ χαλεπὰ ἀντὶ τοῦ ἀδύνατα τιθέασιν ὡς μηδὲ ἐκείνου δυνηθέντος τηρῆσαι τὴν ἑαυτοῦ γνώμην.
Χαλεπαίνει δοτικῇ.
ἀγανακτεῖ ὀργίζεται.
ἔπεσον πλείονες τῶν Ῥωμαίων καὶ Τραϊανὸς ἐχαλέπαινε τοῖς πεποιημένοις.
καὶ αὖθις διὰ τὸ πολλάκις ἰδεῖν πρότερον οὐ χαλεπῶς γνωρίσας τὸν ἄνθρωπον.
ἀντὶ τοῦ εὐχερῶς.
καὶ αὖθις ἐπὶ τοσόνδε χαλεπήναντος τοῖς φύλαξιν ὥστε καὶ τὰς κεφαλὰς αὐτῶν ἀποτεμεῖν.
καὶ αὖθις ὡς δὲ ἐπεφοίτα ἡ τοῦ ὀνείρου ὄψις ἐς πάντας χαλεπαίνουσιν ὁ δῆμος.
οἱ Τύριοι.
Χαλεπὸν χορίου κύνα γεύειν τὸ ἔλυτρον τοῦ ἐμβρύου χόριον καλεῖται.
οἱ δὲ κύνες γευσάμενοι τούτου καὶ τοῖς ἐμβρύοις ἐπιβουλεύουσι διὰ τὸ λίχνον.
Χαλεπώτατον φησὶν Ἀριστοτέλης ἐν δευτέρῳ Τοπικῶν χαλεπώτατον τὸ ἀντιστρέφειν τὴν ἀπὸ τοῦ συμβεβηκότος οἰκείαν ὀνομασίαν.
χαλεπώτατον λέγοι ἄν ὅτι μὴ ἁπλοῦν μηδὲ πρόχειρον ὡς ἐπὶ τῶν ἄλλων.
Χαλεπωτάτους λόγους κλέψαι δυναμένους.
Κάνδιδος ἐκλεξάμενος τοὺς χαλεπωτέρους καὶ σφίσι τὰ δημόσια νείμας ἔπεισεν ἐξ ἐκείνου καὶ τοῖς τῶν ἐπαρχιῶν ἄρχουσιν ὑπείκειν.
Χαλίκρητος ποτός ὁ χαλῶν τὰς φρένας.
ἢ κατὰ στέρησιν τοῦ χ ἵν' ᾖ ἅλις ἄκρατον ἔχων τουτέστιν οἶνον.
καὶ Χαλικρήτῳ μὴ κεκραμένῳ.
ἐν Ἐπιγράμμασι κεῖτο χαλικρήτῳ νάματι βριθομένη.
Χαλίμα ἡ πόρνη.
ἀπὸ τοῦ χαλᾶσθαι τὸ σῶμα ἀπὸ μέθης ἢ μανίας.
Χαλινός τὸ ἡνίον.
Χαλινῶ αἰτιατικῇ.
Χάλιξ μικρὸν λιθίδιον.
Χάλις εἶδος οἴνου.
καὶ ἡ δοτικὴ τῷ χάλει.
Χαλίφρονος τοῦ ἀνοήτου.
Χάλκεος ἰσχυρός στερεός.
καὶ Χαλκέῳ κεράμῳ Ὅμηρος χαλκέῳ δ' ἐν κεράμῳ δέδετο τρισκαίδεκα μῆνας.
ἤγουν δεσμῷ ἰσχυρῷ καὶ δυσλύτῳ.
ἢ πόλις καλεῖται Χαλκὸς κέραμος.
ὅτι Δίδυμος ὁ γραμματικὸς Χαλκέντερος ἐκλήθη διὰ τὴν περὶ τὰ βιβλία ἐπιμονήν φασι γὰρ αὐτὸν συγγεγραφέναι ὑπὲρ τὰ τρισχίλια πεντακόσια βιβλία.
Χαλκεῶνα τὸ χαλκεῖον.
Χαλκεύω αἰτιατικῇ.
Χαλκεύς πᾶς ὁ χαλκεύων τι καὶ χρυσοχόος.
Πιερικὰν σάλπιγγα τὸν εὐαγέων βαρὺν ὕμνων χαλκευτὰν κατέχει Πίνδαρον ἥδε κόνις.
Χαλκεῖα ἑορτὴ Ἀθήνησιν ἅ τινες Ἀθήναια καλοῦσιν οἱ δὲ Πάνδημον διὰ τὸ ὑπὸ πάντων ἄγεσθαι.
Χαλκεῖα ἑορτὴ ἀρχαία καὶ δημώδης πάλαι ὕστερον δὲ ὑπὸ μόνων ἤγετο τῶν τεχνιτῶν ὅτι ὁ Ἥφαιστος ἐν τῇ Ἀττικῇ χαλκὸν εἰργάσατο.
ἔστι δὲ ἕνῃ καὶ νέᾳ τοῦ Πυανεψιῶνος ἐν ᾗ καὶ ἱέρειαι μετὰ τῶν ἀρρηφόρων τὸν πέπλον διάζονται.
Χαλκεῖα ἑορτὴ παρ' Ἀθηναίοις ἀγομένη Πυανεψιῶνος ἕνῃ καὶ νέᾳ χειρώναξι κοινή μάλιστα δὲ χαλκεῦσιν ὥς φησιν Ἀπολλώνιος.
Φανόδημος δέ φησιν οὐκ Ἀθηνᾷ ἄγεσθαι τὴν ἑορτήν ἀλλ' Ἡφαίστῳ.
Χαλκεῖον ἐν ᾧ χαλκεύουσιν.
Χαλκεῖον δὲ Δωδωναῖον διφορεῖται.
Χαλκηδόνιοι ἀπὸ Χαλκηδόνος πόλεως.
Χαλκιδεύς ὄνομα κύριον.
Χαλκιδίζειν καὶ Χαλκιδεύεσθαι ἐπὶ τῶν γλισχρευομένων.
καὶ φικιδίζειν ἐπὶ τοῦ παιδεραστεῖν ἐπεὶ παρ' αὐτοῖς οἱ ἀρρένων ἔρωτες ἤσκηντο.
ἄλλοι δὲ ἐπὶ τὸ ῥωτακίζειν ἐπεὶ αὐτοί τε καὶ Ἐρετριεῖς δοκοῦσι τῷ ρ κατακορεστέρως χρῆσθαι καὶ ἀντὶ τοῦ σ τιθέντες.
Χαλκιδικὸν δίωγμα τοῖς Θεσμοφόροις Ἀθήνησί τι νόμιμον ἐν πολέμῳ γυναικῶν εὐξαμένων διωχθῆναι τοὺς πολεμίους καὶ συνέβη φυγεῖν εἰς Χαλκίδα ὡς καὶ Σῆμος.
Χαλκιδῖτις παρὰ Ἰωσήπῳ ἡ πόρνη.
ἀπὸ τῆς εὐτελείας τοῦ διδομένου νομίσματος.
Χαλκίς εἶδος ὀρνέου ἡ γλαῦξ.
Χαλκίοικος ἡ Ἀθηνᾶ ἐν Σπάρτῃ.
ἢ ὅτι χαλκοῦν εἶχεν οἶκον ἢ διὰ τὸ στερεὸν εἶναι ἢ διὰ τὸ τοὺς Χαλκιδεῖς τοὺς ἐξ Εὐβοίας φυγάδας αὐτὸν κτίσαι.
Χαλκίοισι τοῖς πονηροῖς χρώμεθα χθές τε καὶ πρώην κοπεῖσι τῷ κακίστῳ κόμματι χαλκία ὡς χρυσία ἔλεγον τῷ σχήματι χαλκοσκευῆ.
λέγεται δὲ οὕτω καὶ τὸ κακὸν νόμισμα τὸ χρυσοῦν.
λέγεται δὲ καὶ τὸ χαλκοῦν ἐπὶ γὰρ Καλλίνου νόμισμα χαλκοῦν ἐκόπη.
λέγει δέ ὅτι τὸ αὐτὸ πέπονθεν ἡ πόλις εἰς τοὺς χρηστοὺς τῶν ἀνθρώπων καὶ εἰς τὸ ἀρχαῖον νόμισμα ὥσπερ γὰρ τῷ παλαιῷ νομίσματι οὐ χρώμεθα καλῷ ὄντι ἀλλὰ τῷ καινῷ κακῷ ὄντι οὕτω καὶ τοῖς ἀρχαίοις ἀνθρώποις οὐ χρώμεθα καλοῖς οὖσι τοῖς δὲ νῦν στρατιώταις κακοῖς οὖσι συγχρώμεθα.
τῷ χαλκῷ βαρουμένη.
ἀντὶ τοῦ στερεά.
Χαλκοβατές στερεόν.
Χαλκοκορυστής χαλκῷ καθωπλισμένος.
Χαλκοκρότων χαλκοπόδων.
τουτέστι τὰς ὁπλὰς ἰσχυρὰς ἐχόντων συμβαίνει γὰρ ἠχεῖν τὴν γῆν καὶ κτυπεῖν ἐπικρουομένην τοῖς ποσὶ τῶν ἵππων.
Χαλκολίβανον εἶδος ἠλέκτρου τιμιώτερον χρυσοῦ.
ἔστι δὲ τὸ ἤλεκτρον ἀλλότυπον χρυσίον μεμιγμένον ὑέλῳ καὶ λιθείᾳ.
ὁποίας ἐστὶ συνθέσεως καὶ ἡ ἁγία τράπεζα τῆς μεγάλης ἐκκλησίας.
Χαλκόπους Ἐριννύς ἡ στερεὰ καὶ ἀκοπίατος ἐν τῷ ἐπιέναι κατὰ τῶν φονέων.
Χαλκοτύπους τὰς ἐκ σιδήρου πληγὰς γινομένας.
χαλκοτυπίαις ἁδραῖς σου τὸ σῶμα.
Χαλκοῦς λεπτῶν ζʹ.
καὶ ζήτει ἐν τῷ τάλαντον.
Χαλκῷ σιδήρῳ.
ὅτι χαλκῆ αὐτὴ ἡ ὕλη.
χαλκοῦς δὲ ἀνδριάς τὸ μετουσιαστικόν.
καὶ τὸ θηλυκὸν ἡ χαλκῆ ὡς χρυσοῦς καὶ χρυσός.
Χάλος ποταμός οὗ τὸ εὖρος πλέθρου πλήρης ἰχθύων μεγάλων καὶ πραέων.
Χαλύβοις ἔθνος Σκυθίας ἔνθεν ὁ σίδηρος τίκτεται.
καὶ Λυκόφρων Χαλυδικῷ κνώδοντι συντεθραυσμένῳ.
καὶ Χάλυψ ὁ σίδηρος.
ἐν Ἐπιγράμμασι καὶ χάλυβα σκληρὸν καλαμηφάγον.
Χαλυβώνιος οἶνος.
Χὰμ σκηνώματα ἡ Αἴγυπτος.
ἐπειδὴ τοῦ Χὰμ ὁ Μεσρέμ Μεσρὲμ δὲ ἡ Αἴγυπτος.
ὅπερ λέγεται σήμερον Μέσερ.
Χαμάδις χαμαί εἰς γῆν.
καὶ Χαμᾶζε χαμαί.
Χαμαί ἐπὶ τῆς γῆς.
καὶ παροιμία Χαμαὶ ἀντλεῖν ἐν ἴσῳ τῷ οὐδὲν ἐργάζεσθαι.
οἷον καὶ τὸ πλίνθον πλύνειν.
ἐπὶ τῶν ἀνηνύτων λέγεται.
Χαμαιευνάδες χαμαὶ κοιμώμεναι.
καὶ Χαμαιεύνης ὁμοίως.
χαμαιεύρετόν με εὗρε καὶ ἀνεθρέψατο.
Χαμαίζηλοι ταπεινοί ἢ δίφριοι κοιλώδεις.
τροχῶν αὐτοῖς κάτωθεν ὑποστρεφομένων χαμαιζήλων.
Χαμαιζυμήτης ἄρτος.
ζῷον εἰς πάντα τὴν χροιὰν μετατρέπων πλὴν λευκοῦ.
Χαμαίλεον εἶδος βοτάνης.
καὶ Χαμαίμηλον εἶδος βοτάνης.
καὶ Χαμαιπετής χαμαὶ ἐρριμμένος.
Χαμαιρρεπές χαμαὶ ῥέπον.
Χαμαιτυπεῖον πορνεῖον.
καὶ Χαμαιτύπη ἡ πόρνη.
ἀπὸ τοῦ χαμαὶ κειμένην ὀχεύεσθαι.
Χαμεύνης ὁ χαμαὶ εὐναζόμενος.
καὶ θηλυκὸν Χαμεύνη ταπεινὴ κλίνη.
Ἀριστοφάνης οὐδ' ἂν χαμεύνῃ πάνυ γε κειρίαν γ' ἔχων.
Χαμῖτις ὄνομα ἀμπέλου.
Χαμόθεν ἀπὸ τῆς γῆς.
Χαμώς θεὸς ἦν Τυρίων ἢ Ἀμμανιτῶν ὥσπερ ἡ Ἀστάρτη θεὸς Σιδωνίων οἷς ἐλάτρευσε Σολομῶν.
Χαναάν ὄνομα κύριον.
καὶ ἐξ αὐτοῦ Χαναναῖοι.
ὅτι Μωϋσῆς μʹ ἔτη συμφιλοσοφήσας τῷ λαῷ τελευτᾷ διάδοχον καταλιπὼν Ἰησοῦν τὸν τοῦ Ναυῆ ὅστις κατῴκισε τὸν Ἰσραὴλ ἐν γῇ ᾗ ἐπηγγείλατο κύριος τῷ Ἀβραάμ ἔστι δὲ ἀπὸ τοῦ ποταμοῦ Αἰγύπτου κυκλουμένη διὰ θαλάσσης καὶ ξηρᾶς ἐκβαλὼν πάντας τοὺς βασιλεῖς καὶ δυνάστας τῶν ἐθνῶν οἵτινες ὑπ' αὐτοῦ διωκόμενοι διὰ τῆς παραλίου Αἰγύπτου τε καὶ Λιβύης κατέφυγον εἰς τὴν τῶν Ἄφρων χώραν τῶν Αἰγυπτίων μὴ προσδεξαμένων αὐτούς διὰ τὴν μνήμην τὴν προτέραν ἣν ἔπαθον δι' αὐτοὺς ἐν τῇ Ἐρυθρᾷ καταποντισθέντες θαλάσσῃ καὶ προσφυγόντες τοῖς Ἄφροις τὴν ἔρημον αὐτῶν ᾤκησαν χώραν ἀναδεξάμενοι τὸ σχῆμα καὶ τὰ ἤθη καὶ ἐν πλαξὶ λιθίναις ἀναγραψάμενοι τὴν αἰτίαν δι' ἣν ἀπὸ τῆς Χαναναίων γῆς ᾤκησαν τὴν Ἀφρικήν.
καὶ εἰσὶ μέχρι νῦν αἱ τοιαῦται πλάκες ἐν τῇ Νουμιδίᾳ περιέχουσαι οὕτως ἡμεῖς ἐσμὲν Χαναναῖοι οὓς ἐδίωξεν Ἰησοῦς ὁ λῃστής.
καὶ θηλυκὸν Χαναναία.
καὶ Χανανῖτις γῆ.
Χανδόν ἀθρόως ἀπίστως ἀπλήστως χωρητικῶς.
πίνειν χανδόν.
ὁ δὲ Εὐτρόπιος καιροῦ καὶ τύχης ἀμέτρως τε καὶ χανδὸν ἀρυόμενος καὶ κατεμφορούμενος καὶ πολυπραγμονῶν ὥστε οὐκ ἔλαθε πατὴρ παῖδα μισῶν ἢ ἀνὴρ γυναῖκα ἢ μήτηρ τέκνον ἀλλ' ἐξηκοντίζετο ἅπαντας πρὸς τὴν ἐκείνου γνώμην.
Χάνοι διασταίη.
Χάονες ἔθνος Ἠπειρωτικόν.
Ἀριστοφάνης ὁ πρωκτός ἐστιν αὐτόχρημ' ἐν Χάοσιν.
ἐπειδὴ καὶ εἰς μαλακίαν διεβάλλετο ὁ Γέρης.
καὶ αὖθις Ἀριστοφάνης τὸν Παφλαγόνα λαθεῖν οὐχ οἷόν τε.
ἐφορᾷ γὰρ αὐτὸς πάντ' ἔχει γὰρ τὸ σκέλος τὸ μὲν ἐν Πύλῳ τὸ δ' ἕτερον ἐν τῇ ἐκκλησίᾳ.
ἐν Χάοσι δὲ παρὰ τὸ κεχηνέναι.
Θρᾴκης δὲ ἔθνος οἱ Χάονες.
Χάος καὶ ὁ ἀήρ παρ' Ἀριστοφάνει ἐν Ὄρνισι διὰ τῆς πόλεως τῆς ἀλλοτρίας καὶ τοῦ χάους τῶν μηρίων τὴν κνίσσαν οὐ διαφρήσετε.
καὶ Χάους ἀρχαιότερος καὶ Κρονίων ἐπὶ τῶν πάνυ παλαιῶν.
καὶ Ἴβυκος ποτᾶται δ' ἐν ἀλλοτρίῳ χάει.
καὶ αὖθις ὁ δὲ φλυαρεῖ καὶ μάτην ἡμῶν λῆρον καταχεῖ τοῦ χάους ἀρχαιότερον καὶ Κρονίων ἀπόζοντα.
Χάος Ἀριστοφάνης Χάος ἦν καὶ Νὺξ Ἔρεβός τε μέλαν πρῶτον καὶ Τάρταρος εὐρύς γῆ δ' οὐδ' ἀὴρ οὐδ' οὐρανὸς ἦν Ἐρέβους δ' ἐν ἀπείροισι κόλποις τίκτει πρώτιστον ὑπηνέμιον Νὺξ ἡ μελανόπτερος ᾠόν ἐξ οὗ περιτελλομέναις ὥραις ἔβλαστ' Ἔρως ὁ ποθεινός στίλβων νῶτον πτερύγαιν χρυσαῖν εἰκὼς ἀνεμώκεσι δίναις.
οὗτος δὲ Χάει πτερόεντι μιχθεὶς νυχίῳ κατὰ Τάρταρον εὐρὺν ἐνεόττευσε γένος ἡμέτερον καὶ πρῶτον ἀνήγαγεν εἰς φῶς.
πρότερον δ' οὐκ ἦν γένος ἀθανάτων πρὶν Ἔρως συνέμιξεν ἅπαντα ξυμμιγνυμένων ἑτέρων ἑτέροις ἐγένετο Οὐρανὸς Ὠκεανός τε καὶ Γῆ πάντων τε θεῶν μακάρων γένος ἄφθιτον.
Χαρά ἡδονή εὐφροσύνη τέρψις.
τινές φασι κατὰ τὸ ὑποκείμενον ταὐτὸν σημαινόμενον εἶναι.
Πρόδικος δὲ ἐπειρᾶτο ἑκάστῳ τῶν ὀνομάτων τούτων ἴδιόν τι σημαινόμενον ὑποτάσσειν ὥσπερ καὶ οἱ ἀπὸ τῆς Στοᾶς χαρὰν μὲν λέγοντες εὔλογον ἔπαρσιν ἡδονὴν δὲ ἔπαρσιν ἄλογον τέρψιν δὲ τὴν διὰ θεωρίας ἡδονήν εὐφροσύνην δὲ τὴν διὰ λόγων ἡδονήν νομοθετούντων δέ ἐστι τοῦτο.
τὸ μὲν γὰρ εἰπεῖν ἡδονὴν χαρὰν οὐχ ἁμάρτημα ὥσπερ οὐδὲ τὸ τὴν μονάδα ἀδιαίρετον οὐδὲ γὰρ τὸ τὴν χαρὰν χαρὰν εἰπεῖν ἢ τὴν μονάδα μονάδα τὸ δὲ συμβεβηκέναι θάτερον θατέρῳ λέγειν ἄτοπόν τε καὶ ψεῦδος.
Χαράδρα διώρυξ πηλοῦ μεστή ὄλεθρον οὐχ ὕδωρ ἔχουσα.
Ἀριστοφάνης φωνὴν δ' εἶχε χαράδρας ὄλεθρον τετοκυίας.
ἐν Ἐπιγράμμασι ὁππότε μιν κνημούς τε κατὰ λασίους τε χαράδρας ἐξ ὀρέων ποταμοῦ φράσσατ' ἐπ' ἠϊόνων.
Χαράδραι αἱ διαιρέσεις καὶ τὰ σχίσματα καὶ χειμάρροι γῆς.
Χαραδραῖος λέων ὁ παρὰ ταῖς χαράδραις.
εἰ μὴ τὸν Θεσπιακὸν λέγει ὃν πρῶτον ἀνεῖλεν Ἡρακλῆς ἐν Θεσπιαῖς.
Χαράδρα δὲ καλεῖται ὁ τόπος ἐκεῖνος.
Χαραδριός ὄρνεον εἰς ὃν ἀποβλέψαντες ὡς λόγος οἱ ἰκτεριῶντες ῥᾷον ἀπαλλάττονται.
ὅθεν καὶ κρύπτουσιν αὐτοὺς οἱ πιπράσκοντες ἵνα μὴ προῖκα ὠφελῶνται οἱ κάμνοντες.
καὶ μὴν καλύπτει μῶν χαραδριὸν περνᾷς οὕτως Ἱππώναξ.
καὶ παροιμία ἐντεῦθεν Χαραδριὸν μιμούμενος ἐπὶ τῶν ἀποκρυπτομένων.
οὕτως Εὐφρόνιος.
ἐπεὶ γὰρ τοὺς ἰκτεριῶντας ὠφελεῖ ὁ χαραδριὸς ὀφθείς καὶ τοῦτον οἱ περνῶντες κρύπτουσιν ἵνα μὴ πρὸ τοῦ ὠνήσασθαί τις ἰαθῇ περιέργως.
ἔστι δὲ εἶδος ὀρνέου μεταβαλλόμενον εἰς τὰ προκείμενα.
καὶ ἐπὶ μὲν τοῦ ὀρνέου ὀξύνεται ἐπὶ δὲ τῆς χαράδρας βαρύνεται.
ἐπεὶ καὶ αἱ χαράδραι τρόπον τινὰ διὰ τῶν ῥευμάτων μελῳδίαν ποιοῦσι.
χαραδριὸν οὖν μιμούμενος ἀντὶ τοῦ ἀποκρυπτόμενος.
οἱ δέ φασιν οὐ τοὺς ἰδόντας τὸν χαραδριόν ἀλλὰ τοὺς φαγόντας ἀπαλλάσσεσθαι τῆς νόσου.
Χαραδροῦται ὀρύσσεται κοιλαίνεται.
Χάρακα χαράκωμα περίφραγμα.
Χαράκωμα ὃ περιεβάλλοντό τινες στρατοπέδῳ ἐπὶ σωτηρίᾳ.
ὡς Δημοσθένης.
καὶ Μένανδρος πολλοὶ γὰρ ἐκλελοιπότες τὸν χάρακα τὰς κώμας ἐπόρθουν.
Χαρακτῆρες λόγων φραστικῶν ὑψηλός ἰσχνός μέσος.
ὁ δὲ Θουκυδίδης τὸν ὑψηλὸν ἐζήλωσεν ὡς πρόσφορον τῇ οἰκείᾳ φύσει.
Χάραξ Περγαμηνός ἱερεὺς καὶ φιλόσοφος ὡς εὗρον ἐν ἀρχαίῳ βιβλίῳ ἐπίγραμμα οὕτως ἔχον εἰμὶ Χάραξ ἱερεὺς γεραρῆς ἀπὸ Περγάμου ἄκρης ἔνθα ποτὲ πτολέμιξεν Ἀχιλλῆϊ πτολιπόρθῳ Τήλεφος Ἡρακλῆος ἀμύμονος υἱὸς ἀμύμων.
ἔστι δὲ τῶν μετὰ Αὔγουστον πολλῷ νεώτερος.
μέμνηται γοῦν ἐν τῷ δευτέρου τῶν βιβλίων Αὐγούστου ὡς πάλαι γενομένου καίσαρος καὶ ἐν τῷ ἑβδόμῳ Νέρωνος καὶ τῶν μετ' αὐτὸν βασιλευσάντων.
Χάραξ ἀρσενικῶς τὸ στρατόπεδον.
ὅτι οἱ Ἕλληνες τοῦτον ἡγοῦνται χάρακα ἄριστον ὃς ἂν ἔχῃ πλείστας ἐκφύσεις καὶ μεγάλας πέριξ τοῦ πρέμνου παρὰ δὲ Ῥωμαίοις δύο κεραίας ἢ τρεῖς ἔχουσιν οἱ χάρακες.
Δημόστρατος Δημοποίητα οἱ μὲν προσέφερον τὸν χάρακα πρὸς τὴν ἄκραν.
θηλυκῶς δέ ὁ τῆς ἀμπέλου.
ἐξηπάτησεν ἡ χάραξ τὴν ἄμπελον.
Χάραξ τὴν ἄμπελον ὅταν ὑπὸ τοῦ σῴζοντος τὸ σῳζόμενον πάθῃ.
Χάραξιν ὀξέσι ξύλοις ἢ καλάμοις ἢ ἀκανθώδεσι φυτοῖς.
Χάραξος ὁ Σαπφοῦς ἀδελφός.
Χάρητος ὑποσχέσεις Χάρης στρατηγὸς Ἀθηναίων εὐχερής τε καὶ ἑτοιμότατος πρὸς τὰς ὑποσχέσεις λέγεται γεγονέναι.
ὅθεν ἡ παροιμία τάττεται ἐπὶ τῶν προχείρως ἐπαγγελλομένων.
Χαρίδημος ὄνομα κύριον.
Χάριεν οἱ Ἀττικοὶ πρὸ δύο ἀναπέμπουσι τὸ δὲ πρὸ μιᾶς κοινόν.
Ἀριστοφάνης Πλούτῳ εἴ τί γ' ἔνεστι λαμπρὸν καὶ καλὸν ἢ χάριεν ἀνθρώποισι διὰ σὲ γίνεται.
Χάριεν προπαροξυτόνως ἀντὶ τοῦ χαριέντως.
χαρίεν δὲ παροξυτόνως ἐπὶ τοῦ ἐπιχαροῦς.
καὶ Χαριέντως.
Χαριεντίζεις καὶ καταπαίζεις ἡμῶν καὶ βωμολοχεύῃ.
Δαμάσκιος κινδυνεύομεν εἰς αὐτὰ ἐμπεπτωκέναι τὰ τῶν χαριέντων σκώμματα.
Χαριεντιζόμενοι εὐτραπελευόμενοι σκώπτοντες.
ὡς Ἀριστοφάνης.
Χαριεργός ἡ κεχαριτωμένα ἐργαζομένη.
ἃ δὴ χαριεργᾷ Ἀθάνᾳ ἐκ τέχνας θήκατο παυόμενος.
Χαριεστέρους ἐνδοξοτέρους εὐπρεπεστέρους.
Εὐνάπιος ὁ δὲ Προκόπιος τοὺς χαριεστέρους ἀναλαβὼν ἐπὶ τὸν βασιλέα Οὐάλεντα διὰ Φρυγίας συνήπτετο.
Χαριέττων ὄνομα κύριον.
Χαρίζεσθαι κοινῶς μὲν ὡς οἱ πολλοί ἰδίως δὲ ἐπὶ ἀφροδισίων ἢ ὑπὸ τοῦ ἐν λόγῳ ὑποκατακλίνεσθαι.
εἴτε σοι δεῖ χαρίζεσθαι.
καὶ πάλιν ἵνα σοι χαρίσωμαι.
καὶ Χαριζόμενοι χάριν τιθέμενοι.
οἱ δὲ τὴν κεφαλὴν αὐτοῦ ἀπέτεμον ἀχαρίστῳ νοσήματι τῷ θυμῷ χαριζόμενοι.
Χαρίζομαι δοτικῇ.
Χαρίκλεια ὄνομα κύριον.
Χαρικλῆς εἷς τῶν λʹ.
Χάριν τέρψιν.
Χαρινάδης ὄνομα κύριον.
οὗτος νωθὴς ἦν.
καὶ παροιμία κρείττων ἐστί σου Χαρινάδης βαδίζειν.
ἐπὶ τῶν βραδυνόντων ἐν τῇ πορείᾳ.
Χαριξένη εὐήθης καὶ μωρὰ ἡ Χαριξένη ἑταίρα.
Ἀριστοφάνης οὐ γὰρ τἀπὶ Χαριξένης τάδε γ' ἐστί.
Χαρίωνος ὄνομα κύριον.
Χάρις χάρις χάριν γάρ ἐστιν ἡ τίκτους' ἀεί.
τουτέστιν ἡ φύουσα τὴν χάριν χάρις ἐστὶ προϋπάρξασα.
Χαρίσασθαι ἀντὶ τοῦ κατορθῶσαι.
ὀλίγοις χαρίσασθαι.
παρὰ Ἀριστοφάνει ἐν Ἱππεῦσι.
Χάρισι καὶ Ἀφροδίτῃ ξύντροφος ἡ διαλλαγή τουτέστιν ἡ εἰρήνη.
διότι οἱ γάμοι καὶ αἱ ἑορταὶ ἐν καιρῷ τῆς εἰρήνης ἄγονται.
Χαρίσιον χαριστήριον.
ταῦτα ἀναγεγράφθω μοι χαρίσια ὀλίγα ἀντὶ πολλῶν ἀποδιδόντι.
καὶ Χαρίσιοι πλακοῦντος εἶδος.
Ἀριστοφάνης Δαιταλεῦσι πέμψω παλλακαῖς ἑσπέρας χαρισίους.
Χαριστίωνος ὄνομα κύριον.
Χάριτας τιμάς εὐεργεσίας.
ὁ δὲ στέλλει Θεόδωρον ὁμολογήσοντα χάριτας ἀνθ' ὧν τὸν μέγιστον Ῥωμαίων πρεσβευτὴν ἐτίμησεν ἐς τὰ μάλιστα.
καὶ παροιμία Αἱ Χάριτες γυμναί ἤτοι ὅτι δεῖ ἀφελῶς καὶ ἀφανέρως χαρίζεσθαι ἢ ὅτι αἱ Χάριτες τὸν ἑαυτῶν κόσμον ἀφῄρηνται.
τρεῖς δὲ αἱ Χάριτες Πειθώ Ἀγλαΐα καὶ Εὐφρόνη.
Χάριτας γυμνὰς ἱστοροῦσι διότι δωρεὰν δεῖ χάριτας τίθεσθαι.
Χαριτένης ὄνομα κύριον.
Χαριτία ἡ χαρμονή.
Χαρίτων θρύμμα καλλώπισμα.
Χαρίτων καὶ Μελάνιππος ζήτει ἐν τῷ Ἀντέρως.
Χαρίτων ὄνομα κύριον.
Χάρμα χαρά ἡδονή.
Πολύβιος τὸν δὲ ἅμα χάρμα καὶ ἄλγος ἔλαβε φρένας.
Χάρμη μάχη.
Χάρμος ὅτι Χάρμος ὁ Συρακούσιος εἰς ἕκαστον τῶν ἐν τοῖς δείπνοις παρατιθεμένων στιχίδια καὶ παροιμίας ἔλεγε.
Κλέαρχος δὲ ὁ Σολεὺς Δειπνολογίαν καλεῖ τὸ ποίημα ἄλλοι Ὀψολογίαν Χρύσιππος Γαστρονομίαν ἄλλοι Ἡδυπάθειαν.
Χαροπός περιχαρής εὐόφθαλμος.
Χάροψ Χάροπος κλίνεται.
Χάρων ὁ θάνατος.
καὶ πορθμευτικαὶ παρὰ Χάρωνος πεύσεις καὶ κηρύγματα τίς εἰς ἀναπαύλας ἐκ κακῶν  καὶ πραγμάτων τίς εἰς τὸ Λήθης πεδίον χωρίον διατετύπωκεν ἐν ᾅδου οὕτω λεγόμενον ὡς καὶ τὸν Αὐαίνου λίθον.
τίς εἰς ὄνου πόκας οὕτω λέγουσι τὸ ἄχρηστον οὐδὲ γὰρ τοῦ ὄνου πόκαι χρησιμεύουσι.
λέγεται δὲ καὶ ἡ παροιμία ἐπὶ τῶν ἀνηνύτων ἐν ᾧ τρόπῳ φαμὲν χύτραν ποικίλλεις ἀνήνυτα δὲ καὶ τὰ ἐν ᾅδου.
διὰ τοῦτο οὖν ὄνου πόκας ἀνεπλάσατο ποιητικῶς.
Χάρων Λαμψακηνός υἱὸς Πυθοκλέους γενόμενος κατὰ τὸν πρῶτον Δαρεῖον οθʹ ὀλυμπιάδι μᾶλλον δὲ ἦν ἐπὶ τῶν Περσικῶν κατὰ τὴν οεʹ ὀλυμπιάδα ἱστορικός.
ἔγραψεν Αἰθιοπικά Περσικὰ ἐν βιβλίοις βʹ Ἑλληνικὰ ἐν βιβλίοις δʹ Περὶ Λαμψάκου βʹ Λιβυκά Ὥρους Λαμψακηνῶν ἐν βιβλίοις δʹ Πρυτάνεις ἢ ἄρχοντας τοὺς τῶν Λακεδαιμονίων ἔστι δὲ χρονικά Κτίσεις πόλεων ἐν βιβλίοις βʹ Κρητικὰ ἐν βιβλίοις γʹ λέγει δὲ καὶ τοὺς ὑπὸ Μίνωος τεθέντας νόμους Περίπλουν τῶν ἐκτὸς τῶν Ἡρακλέους στηλῶν.
Χάρων Καρχηδόνιος ἱστορικός.
ἔγραψε Τυράννους ὅσοι ἐν τῇ Εὐρώπῃ καὶ Ἀσίᾳ γεγόνασι Βίους ἐνδόξων ἀνδρῶν ἐν βιβλίοις δʹ Βίους γυναικῶν ὁμοίως ἐν τέσσαρσιν.
Χάρων Ναυκρατίτης ἱστορικός.
Χαρώνδας ὄνομα κύριον.
Χαρώνειος θύρα μία τοῦ νομοφυλακίου θύρα δι' ἧς οἱ κατάδικοι τὴν ἐπὶ θάνατον ἐξάγονται.
καὶ Ἀριστοφάνης ἐν Πλούτῳ ὁ δὲ Χάρων σοι τὸ ξύμβολον δίδωσιν.
ἀντὶ τοῦ μέλλεις ἀποθανεῖν.
Χαρτά χαρᾶς ἄξια.
σύμβολον φρονήσεως τὸ διακριτικὸν τῶν χαρτῶν καὶ λυπηρῶν.
Χαρτόν Σοφοκλῆς χαίρειν δὲ τὸν κήρυκα προὐννέπω χρόνῳ πολλῷ φανέντα χαρτὸν εἴ τι καὶ φέρεις.
Χαρτοφυλάκιον τὰ παρὰ τὸ φυλάσσω ἅπαντα διὰ τοῦ ι γράφεται καὶ προπαροξύνεται οἷον χαρτοφυλάκιον σκευοφυλάκιον καὶ τὰ τούτοις ὅμοια πλὴν τοῦ σιτοφυλακεῖον καὶ νομοφυλακεῖον.
Χάρυβδις ἡ ἀναπινομένη θάλασσα περὶ τὰ Γάδειρα καὶ πάλιν ῥαγδαιοτέρως ἐπαναστρέφουσα.
εἴρηται δὲ πᾶν τὸ εἰς χάος καὶ ὄλεθρον κατάγον.
Πρίσκος δὲ λέγει περὶ Χαρύβδεως παραπλέουσι δὲ τὴν Σικελίαν πρὸς τῇ Μεσσήνῃ κατὰ τὸν πορθμὸν τῆς Ἰταλίας ἐν ᾧπερ ἡ Χάρυβδις πνευμάτων ἐπιλαβόντων δυσαῶν αὐτοῖς ἀνδράσι κατέδυσαν.
ὅτι Χάρυβδις καὶ Σκύλλα ἐν στενῷ τόπῳ κειμένη ὑποδέχεται τὰ τοῦ ὠκεανοῦ ῥεύματα καὶ τοὺς παραπλέοντας βυθίζει.
ἐκεῖσε Ὀδυσσεὺς πάντας τοὺς ἑταίρους μετὰ τῶν πλοίων ἀποβαλὼν αὐτὸς μόνος περικαθίσας σανίδι ἐν τοῖς ῥεύμασι τῆς θαλάσσης ἐφέρετο τοῦτον γὰρ ἑωρακότες τινὲς Φοίνικες ἐν τοῖς ὕδασι πλέοντα ἀναλαβόντες ἤγαγον ἐν Κρήτῃ πρὸς Ἰδομενέα γυμνόν.
τοῦτον ἐξενοδόχησε τῇ ὥρᾳ τοῦ χειμῶνος καὶ ἀπέπεμψεν εἰς Φαιακίαν τὴν νῦν λεγομένην Κέρκυραν οἱ δὲ πέμπουσιν αὐτὸν σὺν δυσὶ ναυσὶ καὶ ἑταίροις.
Χασσάμενος ἀναχωρήσας.
Ὅμηρος ὁ δὲ χασσάμενος πελεμίχθη.
τὰ ἐμπησσόμενα τῇ ἀσπίδι δόρατα ἀναχωροῦντες διετίνασσον ἵνα σκεδασθῇ.
Χασμᾷ μετεωροφρονεῖς περὶ ἄλλα τὴν διάνοιαν ἔχεις.
καὶ Χασκάζεις Ἀριστοφάνης σὺ δὲ χασκάζεις τὸν κωλακρέτην.
καί Χασμήσῃ σύ.
Χάσμασιν οἱ δὲ Πάρθοι τὰς κεφαλὰς τῶν θηρίων ἁρμόσαντες τοῖς κράνεσιν ἐχρῶντο τοῖς τῶν θηρίων χάσμασι.
Χαυλιόδων κεχαλασμένους ἔχων τοὺς ὀδόντας ἐξέχοντας.
καὶ Ζῷα χαυλιόδοντα τὰ φαίνοντα ἔξω τοὺς ὀδόντας οἷον ἀσπάλαξ ἐλέφας καὶ εἴ τι ἄλλο.
Χαῦνον ὑψηλόν ἢ πλατὺ καὶ μέγα τὰ γὰρ χαῦνα εἰς πλάτος ἁπλοῦται.
Ἀριστοφάνης Ὄρνισιν ἐκ τῶν μετεώρων χωρίων χαῦνόν τι πάνυ.
Χαυνοπολίτας κεχαυνωμένους περὶ τὴν πολιτείαν ἢ τὴν πόλιν.
Χαύνωσιν τουτέστι λύσιν τῶν δικῶν.
πῶς ἂν μάθοι πόθ' οὗτος ἀπόφευξιν δίκης ἢ κλῆσιν ἢ χαύνωσιν ἀναπειστηρίαν κλῆσιν τουτέστιν μαρτυρίαν χαύνωσιν λύσιν τῶν δικῶν ἀναπειστηρίαν οἷον ἀπάτην καὶ διακένῳ ῥήματι ἀναπείθουσαν τοὺς ἀκούοντας παρὰ τὸ πείθειν τὴν δίκην.
Χαυῶνας ἄρτους ἐλαίῳ ἀναφυραθέντας κριθίνους ἢ λάχανα ὀπτά.
Χαιός ἡ ῥάβδος.
Χαιρέας ὄνομα κύριον.
Χαιρέτω ληρῶν ἐρυθριάτω φλυαρῶν.
καὶ Χαίρειν οἰμώζειν στενάζειν.
Χαῖρε φίλον φῶς γυναῖκα βουλομένην ἀκολασταίνειν σβέσασαν τὴν λύχνον φασὶ τοῦτο εἰπεῖν.
οἱ δὲ αἰσχράν ἄλλοι γραῦν.
Χαιρεφῶν Ἀθηναῖος τῶν δήμων Σφήττιος φιλόσοφος Σωκράτους ἀκουστής.
Χαιρεφῶν τῶν ἄγαν γνωρίμων Σωκράτους ὁ Χαιρεφῶν.
οὐδὲν δὲ αὐτοῦ δοκεῖ σῴζεσθαι τῶν συγγραμμάτων.
δοκεῖ γὰρ γενέσθαι πάνυ θερμὸς καὶ σφόδρα ἐχθρεῦσαι τἀδελφῷ.
καί φησι Ξενοφῶν τὸν Σωκράτην συνάγοντα αὐτοὺς λέγειν ὡς οὐδὲν ὀφθαλμῶν ὄφελος εἴη εἰ μὴ συμφωνοῖεν οὐδὲ χειρῶν οὐδὲ ποδῶν.
δήμου δὲ ἦν ὁ Χαιρεφῶν Σφήττιος.
Χαιρεφῶν ἐπὶ τῶν ὠχρῶν καὶ ἰσχνῶν.
καὶ παροιμία οὐδὲν διοίσεις Χαιρεφῶντος.
ἅτε σοφίᾳ συντετηκώς.
ὅθεν καὶ Νυκτερὶς ἐκαλεῖτο.
Χαίρειν οἰμώζειν στενάζειν.
Χαίρειν τοῦτο ἐστὶ προσαγόρευσις ἀπαλλασσομένων ἢ καὶ προσερχομένων ἐτίθετο δὲ κατ' ἀρχὰς τῶν ἐπιστολῶν.
Χαίρειν πρόσρημα.
ὀψὲ ταῖς ἐπιστολαῖς προστεθῆναί τινες νομίζουσιν ἁπλῶς δ' οὕτως ἀλλήλοις ἐπιστέλλειν οἷον Ἄμασις Πολυκράτει τάδε λέγει.
πρῶτον δὲ Κλέωνα φησὶν Εὔβουλος ὁ κωμικὸς οὕτως ἐπιστεῖλαι τοῖς Ἀθηναίοις ἀπὸ Σφακτηρίας ἐφ' ᾧ καὶ ὑπερησθῆναι ἀγνοῶν ὅτι καὶ οἱ παλαιοὶ ἐχρῶντο καὶ προσηγόρευον οὕτως ἀλλήλους οὐ μόνον τὸ πρῶτον ἐντυγχάνοντες ὡς ἡμεῖς ἀλλὰ καὶ διαλυόμενοι ἀπ' ἀλλήλων ἀντὶ τοῦ ὑγιαίνειν καὶ ἐρρῶσθαι χαίρειν διεκελεύοντο ἀλλήλοις.
Χαίρειν ὥσπερ οἱ ὄρνιθες ἃ μανθάνουσι παρὰ τῶν ἀνθρώπων.
τὸ χαῖρε καὶ τὸ εὖ πράττοις καὶ τὸ Ζεὺς ἵλεως καὶ τὰ τοιαῦτα οἱ ὄρνιθες εὔχονται οὔτε εἰδότες ὅ τι λέγουσιν οὔτε διακείμενοι πρὸς τοὺς ἀνθρώπους ἀλλὰ ἐρρυθμισμένοι τὴν γλῶτταν.
Χαίρειν ἀρχαῖον ἔθος τὸ ἐπιστολαῖς προστιθέναι τὸ χαίρειν.
οἱ δὲ λέγοντες Κλέωνα πρῶτον χρήσασθαι τούτῳ ψεύδονται.
Χαίρειν εὖ πράττειν πολλὰ φρονεῖν προσρήματα.
οἱ δὲ Χαίρειν οἰμώζειν στενάζειν.
Χαίρειν οὕτως ἐπέγραφε Κλέων ὁ δὲ Πλάτων εὖ πράττειν ὁ δὲ Ἐπίκουρος εὖ διάγειν.
Χαίρειν εἰπών ἀντὶ τοῦ καταλιπών.
ὁ δὲ δι' ἄλλης ὁδοῦ παρεγένετο τῇ Μισσιανῇ χαίρειν εἰπών.
Χαίρειν ἤν τε βούλησθ' ἤν τε μή ἀντὶ τοῦ παντὶ τρόπῳ.
Ἀριστοφάνης Πλούτῳ.
Χαίρειν φράσαντες ἀποταξάμενοι καταγνόντες.
Ἀριστοφάνης Πλούτῳ χαίρειν μὲν ὑμᾶς ἐστιν ὦ ἄνδρες δημόται ἀρχαῖον ἤδη προσαγορεύειν καὶ σαπρόν.
Χαιρηδόνος χαρᾶς.
τῷ τόνῳ δὲ ὡς ἀλγηδόνος ὡς γὰρ ἀπὸ τοῦ ἀλγῶ ἀλγήσω μέλλοντος ἀλγηδών ἀλγηδόνος οὕτω καὶ ἀπὸ τοῦ χαιρήσω χαιρηδών χαιρηδόνος.
Χαιρήμων κωμικός.
τῶν δραμάτων αὐτοῦ ἐστι ταῦτα Τραυματίας ὡς Ἀθήναιός φησιν καὶ Οἰνεὺς καὶ Ἀλφεσίβοια καὶ Κένταυρος καὶ Διόνυσος καὶ Ὀδυσσεὺς καὶ Θυέστης καὶ Μινύαι.
καὶ ἕτερος Χαιρήμων γράψας Ἱερογλυφικά.
Χαιριδεῖς ἀπὸ τοῦ Χαίριδος πεπαιδευμένοι.
ἢ μελετῶντες.
Χαῖρις δὲ αὐλητὴς Θηβαῖος ἄμουσος.
οὕτω δὲ λέγουσιν Ἀττικοὶ ἀπὸ τοῦ Χαίριδος Χαιριδεῖς καὶ ἀπὸ τῆς περιστερᾶς περιστεριδεῖς.
οὗτος δὲ ηὔλει ἐν ταῖς θυσίαις.
ἦν δὲ κιθαρῳδός.
Ἀριστοφάνης ἢν Χαῖρις ὑμᾶς ἴδῃ πρόσεισιν αὐλήσων ἄκλητος.
καὶ παροιμία Χαῖρις ᾄδων ὄρθιον ὄρθιος δὲ αὐλητικὸς νόμος οὕτω καλούμενος οἷον εὔτονος καὶ ἀνάτασιν ἔχων.
καὶ Ὅμηρος ἔνθα στᾶς' ἤϋσε θεὰ μέγα τε δεινόν τε ὄρθι' Ἀχαιοῖσι.
Χαῖρις κιθαρῳδός.
μνημονεύει δὲ αὐτοῦ καὶ Φερεκράτης ἐν Ἀγροῖς φέρ' ἴδω κιθαρῳδὸς τίς κάκιστος ἐγένετο Πεισουμελὴς μετὰ Μέλητος ἦν.
ἔχ' ἀτρέμας.
ἐγ'ᾦδα.
Χαῖρίς ἐστι.
καὶ ἕτερος οὗ μνημονεύει Κρατῖνος ἐν Νεμέσει.
Χαίρομαι ὅτι Δάτις ὁ Πέρσης ἐπιτηδευόμενος ἑλληνίζειν ἀντὶ τοῦ εἰπεῖν χαίρω χαίρομαι εἶπε.
καί ἐστι Δατισμός.
Χαίρω δοτικῇ.
τὸ εὐφραίνομαι.
καί Χαίρω σε ἐληλυθότα.
Ὠρωπικοὶ οὕτως λέγουσιν.
καὶ Χαιρούμενος.
Χαίρων Λακεδαιμόνιος ὃς ἐπρέσβευσεν εἰς τὴν Ῥώμην ἄνθρωπος ἀγχίνους μὲν καὶ πρακτικός νέος δὲ καὶ ταπεινὸς καὶ δημοτικῆς ἀγωγῆς τετευχώς.
οὗτος ὀχλαγωγῶν καὶ κινήσας ὃ μηθεὶς ἕτερος ἐθάρρει ταχέως περιεποιήσατο φαντασίαν παρὰ τοῖς πολλοῖς.
καὶ τὸ μὲν πρῶτον ἀφελόμενος τὴν χώραν ἣν οἱ τύραννοι συνεχώρησαν ταῖς ὑπολειφθείσαις τῶν τυράννων ἀδελφαῖς καὶ γυναιξὶ καὶ μητράσι καὶ τέκνοις ταύτην διέδωκε τοῖς λεπτοῖς εἰκῆ καὶ ἀνίσως κατὰ τὴν ἰδίαν ἐξουσίαν.
μετὰ δὲ ταῦτα τοῖς κοινοῖς ὡς ἰδίοις χρώμενος ἐξεδαπάνα τὰς προσόδους οὐ νόμου στοχαζόμενος οὐ κοινοῦ δόγματος οὐκ ἄρχοντος.
ἐφ' οἷς ἀγανακτήσαντες κατεστάθησαν δοκιμαστῆρες τῶν κοινῶν κατὰ τοὺς νόμους.
ὁ δὲ Χαίρων θεωρῶν τὸ γινόμενον καὶ συνειδὼς αὑτῷ κακῶς κεχειρικότι τὰ τῆς πόλεως τὸν ἐπιφανέστατον τῶν δοκιμαστήρων Ἀπολλωνίδην ἀποπορευόμενον ἡμέρας ἐκ βαλανείου ἐξεκέντησε.
τοῦ δὲ πλήθους ἀγανακτήσαντος ἐπὶ τοῖς γεγονόσιν ὁ στρατηγὸς παραγενόμενος εἰς Λακεδαίμονα τὸν Χαίρωνα παρήγαγεν εἰς κρίσιν ὑπὲρ τοῦ φόνου τοῦ κατὰ τὸν Ἀπολλωνίδην καὶ κατακρίνας ἐποίησε δέσμιον τούς τε λοιποὺς δοκιμαστῆρας παρώξυνε πρὸς τὸ ποιεῖσθαι τὴν ζήτησιν τῶν δημοσίων ἀληθινήν φροντίσαι δὲ καὶ περὶ τοῦ κομίσασθαι τὰς οὐσίας τοὺς τῶν φυγάδων ἀναγκαίους πάλιν ἃς ὁ Χαίρων αὐτῶν ἀφείλετο βραχεῖ χρόνῳ πρότερον.
Χαιρώνεια πόλις καὶ Χαιρωνειάτης ὁ πολίτης καὶ Χαιρωνεύς Χαιρωνέως.
Χαίρωνος ὄνομα κύριον.
Χαῖται αἱ τρίχες αἱ κόμαι.
Χαιτήεις ἵππος ὁ χαίτην τρέφων.
Χέδροπας ὄσπρια.
καὶ ἑνικῶς χέδροψ τὸ ὄσπριον.
οὕτως Θουκυδίδης.
Χεζητιῶν βουλόμενος χέσαι.
Ἀριστοφάνης εἴτε Πατροκλείδης τις ὑμῶν τυγχάνει χεζητιῶν οὐκ ἂν ἐξίδισεν εἰς θοιμάτιον ἀλλ' ἀνέπτατο κἀποπαρδὼν κἀναπνεύσας αὖθις κατέπτατο.
ἀντὶ τοῦ ἀπεπάτησε.
δοκεῖ ὁ Πατροκλείδης πολιτικὸς εἶναι καὶ λόγιος ἄλλως δὲ κατασχημονῶν τῶν στρωμάτων διὸ καὶ Χεσᾶς ἐλέγετο.
καὶ αὖθις Ἀριστοφάνης Ἀντισθένη τις καλεσάτω πάσῃ τέχνῃ οὗτος γὰρ ἀνὴρ ἕνεκά γε στεναγμάτων οἶδε τί πρωκτὸς βούλεται χεζητιῶν.
οὗτος ὁ Ἀντισθένης ἰατρὸς ἦν θηλυδρίας.
ἀπηλλάγη μὲν πολυχέσου νοσήματος.
Χέζομεν ζημιούμεθα.
Ἀριστοφάνης ἡμεῖς δὲ δίδομεν εἰ δὲ μή πατούμενοι ὑπὸ τοῦ γέροντος ὀκταπλασίονα χέζομεν.
ἀντὶ τοῦ πολλαπλάσιον.
τὸ δὲ νοούμενον ὅτι μικροῖς λήμμασιν ὁ Κλέων τῆς πόλεως προδίδωσι τὰ πράγματα.
Χεθέντος πλατυνθέντος.
Χελιδόνας ἰχθὺς ποιός.
λέγεται Χελιδὼν καὶ τῶν γυναικῶν τὸ μόριον καὶ τὸ κοῖλον τῶν ἵππων τῆς ὁπλῆς ἔνιοι καὶ τῶν κυνῶν τὸ αὐτὸ μέρος καὶ νόμισμα δὲ ἀργυροῦν Πελοποννησιακόν.
καλεῖσθαι δὲ χελιδόνα καὶ τοῦ ἀνθρώπου τὸ ἄνωθεν τοῦ ἀγκῶνος τὸ κατὰ τὰς καμπάς.
λέγεται δὲ Χελιδὼν καὶ ἡ ναῦς ἡ τοὺς εἰς Μασσαλίαν διακομίσασα.
καὶ χρησμολόγος δέ τις τῶν πάλαι.
καὶ ὁ Κλεοπάτρας κίναιδος.
Χελιδόνιον μέλος τῆς χελιδόνος.
ἔστι δὲ αὐτῆς ἡ φωνὴ οὐ θρῆνος ἀλλ' ᾆσμα ἐνδοτικὸν καὶ κελευστικὸν πρὸς ἔργα.
διὰ τοῦτο χειμῶνος οὔτε ἵπταται οὔτε φθέγγεται.
Χελιδόνων μουσεῖα ἐπὶ τῶν βάρβαρα καὶ ἀσύνετα ποιούντων.
καὶ γὰρ ἡ χελιδὼν ἐπὶ τῶν βαρβάρων ἐπιφέρει γὰρ Θρηικίη χελιδών.
καὶ ἐν τοῖς ἑξῆς οὗ περιβρέμεται Θρηικία χελιδών.
καὶ Εὐριπίδης πολὺς δ' ἀνεῖρπε κισσός εὐφυὴς κλάδος χελιδόνων μουσεῖον.
Χελιδόνων φάρμακον παρὰ Ἱππώνακτι τὸ φίλτρον τὸ διαγινόμενον ἐπειδὰν χελιδόνα πρῶτόν τις ἴδῃ.
Χελώνας τὰς χελώνας μακαριεῖν σε τοῦ δέρματος.
διὰ τὸ κέντρον τῶν σφηκῶν.
Χελώνη τὸ χερσαῖον ζῷον ἡ ὀστρακόνωτος καὶ τὸ θαλάσσιον καὶ παρατάξεως ὄνομα καὶ εἶδος πολεμιστήριον ἐξ οὗ καὶ χελῶναι χωστρίδες πολιορκητικὸν μηχάνημα καὶ κριοί.
ζηλοτυποῦσαι αἱ Θετταλαὶ γυναῖκες τὴν Λαΐδα τὴν ἑταιρίδα ξυλίναις χελώναις ἐφόνευσαν τύπτουσαι ἐν τῷ ἱερῷ τῆς Ἀφροδίτης πανηγύρεως οὔσης.
ὕστερον δὲ ἱερὸν ἐποίησαν ἀνοσίας Ἀφροδίτης ἐπειδὴ αἱ γυναῖκες ἐν τῷ ἱερῷ ἀνόσιον τετολμήκασι φόνον.
Χελώνη μυιῶν ἐπὶ τῶν ἀφροντιστούντων τινός.
καὶ Χελώνῃ τὴν παρρησίαν τὴν σὴν οἴει τεττάρων εἶναι ὀβολῶν τὸ λεγόμενον.
οὐκ οἶσθα ὅτι καὶ Θερσίτης ἐν τοῖς Ἕλλησιν ἐπαρρησιάζετο τῷ δὲ Ἀγαμέμνονι τῆς Θερσίτου παρρησίας ἔλαττον ἔμελεν ἢ χελώνῃ μυιῶν τὸ τῆς παροιμίας.
ὅτι χελώνης ἐπιρριφείσης Αἰσχύλῳ τῷ Ἀθηναίῳ ὑπὸ ἀετοῦ φέροντος κατὰ τῆς κεφαλῆς ἀπώλετο ἐτῶν νηʹ γενόμενος.
Χελώνης κρέα φαγεῖν ζήτει ἐν τῷ ἢ δεῖ χελώνης κρέα φαγεῖν.
Χελωνίδος τοῦ οὐδοῦ τῆς θύρας.
Χελύνη τὸ ἄνω χεῖλος.
εἰς τὴν ὑπερῴαν χελύνην ὀϊστὸς Μηδικὸς ἐνερρίζωτο.
καὶ αὖθις στὰς ἀνὴρ παρ' ἄνδρ' ὑπ' ὀργῆς τὴν χελύνην ἐσθίων.
Χέλυς κιθάρα.
καὶ ἡ Χελώνη ἡ ὀστρακόνωτος.
Χέμετλα ὡς χέρνιβα.
Χέω αἰτιατικῇ.
Χεράδος ἡ μετὰ ὀστράκων λίθων ὕλη.
Χερεκράτης καὶ Χερώνδας διὰ τοῦ ε ψιλοῦ.
Χέρρεως φρούριόν τι.
ἀπὸ γὰρ τοῦ ἐρύματος Χέρρεως διὰ μιᾶς ἐφοίτα ἐς τὴν Ἀντιόχειαν τῇ ὠκύτητι τῶν ποδῶν ὁ Ἴνδακος.
Χερείων χείριστος.
Χέρρη ὄνομα πόλεως.
Χέρης Χέρητος ὄνομα κύριον.
Χεριφυρέα Φοῖβε δέξαι πλωτήρων μάζης χεριφυρέα δαῖτα.
ἐν Ἐπιγράμμασιν.
Χερμαδίῳ χειροπληθεῖ λίθῳ.
οὐδέ σε χερμαδίων ὦσε κτύπος οὐ νέφος ἰῶν.
καὶ Χερμάδος λίθου πληροῦντος τὴν χεῖρα.
οἱ δὲ ἀπὸ τοῦ τείχους πλῆθος χερμάδων καὶ βελῶν παντοίων κατέχεαν.
Χερμαστήρ ἡ σφενδόνη.
ῥινοῦ χερμαστῆρος ἐΰστροφα κῶλα τιταίνων.
Χερνῆτις χήρα ἡ ἀπὸ χειρῶν ζῶσα χειρόβιος.
ὁ δὲ ὑπὸ τῷ κνέφα σὺν τοῖς χερνήταις τοῖς ἐπὶ τοὺς ἀγροὺς ἰοῦσιν ὑπεξῆλθε.
καὶ Χερνήτης ὁ πένης ἀρσενικῶς.
ἐν Ἐπιγράμμασιν οἷς ἔσχον χερνῆτα βίον δηναιόν Ἀθάνα.
ὁ δὲ τὰς θυγατέρας ἐπειρᾶτο ποιεῖν ταλασιουργοὺς καὶ χερνήτιδας.
Χερνίβα τὸ ὕδωρ.
φησὶν Ἀριστοφάνης τὸ κανοῦν αἴρεσθε καὶ τὴν χερνίβα.
Χέρνιβα προπαροξυτόνως κατὰ τὴν ἀναλογίαν παρὰ δὲ τοῖς ποιηταῖς παροξυτόνως.
καὶ αὖθις χερνιπτομένους τε καὶ πρὸς αὐτοῖς τοῖς βωμοῖς ἀπέκτειναν.
Χέρνιβος λοιδορεῖσθαι βούλομαι κοινῇ δικαίως οἳ μιᾶς τε χέρνιβος βωμοὺς περιρραίνοντες ὥσπερ συγγενεῖς Ὀλυμπιάσιν ἐν Πύλαις Πυθοῖ πόσους εἴποιμ' ἂν ἄλλους εἴ με μηκύνειν δέοι Χερνίβων Δημοσθένης φησί καὶ χερνίβων καὶ κανῶν ἁψόμενον.
εἴη δ' ἂν ἀπὸ ὀρθῆς τῆς χέρνιψ.
τῆς δὲ χέρνιβος μέμνηνται καὶ οἱ κωμικοί ὡς παραλαμβανομένης εἰς τὰς θυσίας.
Χερνιπτομένους τὰς χεῖρας νιπτομένους.
χερνιπτομένους πρὸς αὐτοῖς τοῖς βωμοῖς ἀπέκτειναν.
Χερνιφθέντα σὺν βοῒ χερνιφθέντα.
ἀντὶ τοῦ τυθέντα.
καὶ Χερνίψατο τὰς χεῖρας ἔνιψαν.
Χερρόνησος Θρᾴκης χώρα.
καὶ πόλις ὑποτελὴς τοῖς Ἀθηναίοις εὔφορος εἰς πυρῶν γεωργίαν ὅθεν καὶ ἐσιταγώγουν οἱ Ἀθηναῖοι.
οὓς Κλέων διέσειε.
Χερουβείμ ἐπὶ τῶν ἑνικῶν διὰ διφθόγγου ἐπὶ δὲ τῶν πληθυντικῶν διὰ τοῦ ι.
ἑρμηνεύεται δὲ γνῶσις πεπληθυσμένη.
Χερσία ἐρημία.
Χεσᾶς ὁ Προκλείδης ὥς φησιν Ἀριστοφάνης.
καὶ ζήτει ἐν τῷ χεζητιῶν.
Χεσείω ἐπείγομαι χέσαι ἐπιθυμητικῶς τοῦ χέσαι ἔχω.
ὅπερ πίνων ἀνὴρ πέπονθ' ὅταν χεσείη τοῖσι τρόποισι τοῖς σοῖς ὥσπερ βλαυτίοισι χρήσομαι.
ἐπειδὴ εἰώθασιν οἱ πίνοντες τοῖς τῶν ἄλλων ὑποδήμασι χρῆσθαι εἰ ἐπείγοιντο πρὸς λάσανον.
Χετταῖοι ὄνομα ἔθνους.
οἱ Χαναναῖοι.
Χεῦμα ῥεῦμα ὕδατος.
Χεύμασι προχοὴ ἡ ἐκ δεξιῶν καὶ ἀριστερῶν ἔχουσα θάλασσαν.
Χειᾷ τῇ τῶν δρακόντων καταδύσει.
ἀπὸ τοῦ χεῖσθαι ὅ ἐστι χωρεῖσθαι.
οὐδὸς δ' ἀμφοτέρους ὅδε χείσεται.
τοῦτο γὰρ μόνον μηχανῶνται οἱ ὄφεις τὸ χωρῆσαι τὸ σῶμα ὥσπερ εἰς ἔλυτρον.
Χεῖλος τὸ μέρος τοῦ σώματος.
καὶ ἐγένετο πᾶσα ἡ γῆ χεῖλος ἕν.
περὶ τῶν ἁμαρτιῶν λέγει.
Χεῖμα ὁ χειμών.
Χειμεία ἡ χείμευσις.
ζήτει ἐν τῷ χημεία.
Χειμαδίῳ τόπῳ ἐφ' οὗ ἄν τις δύναιτο χειμῶνος ἐγκαθορμίσασθαι.
Χείμαρρος καὶ Χειμάρρους ὁ ἐν τῷ χειμῶνι ῥέων.
καὶ ὄνομα κύριον.
Χίμαρος δὲ ὁ τράγος.
Χειμασκήσαντα διάληψιν εἶχε τὰ στρατόπεδα χειμασκήσαντα βελτίω τὰ πράγματα ὑπελάμβανε γενήσεσθαι.
Χείμεθλον τὸ ἐν τῷ χειμῶνι γινόμενον ἐν ταῖς ῥήξεσι τῶν δακτύλων ἕλκος.
Χειμερία ὥρα.
καὶ Χειμερίζω τὸ ἐν χειμῶνι διάγω.
ὁ δὲ ἐν Βερεκύντῃ ἐχειμέριζεν.
ἀντὶ τοῦ ἐχείμαζε.
Χειμερινὸς καιρός.
Χειμών χειμῶνος.
Χειμὼν δέ ἐστιν ὁ ὑπὲρ γῆς ἀὴρ κατεψυγμένος διὰ τὴν τοῦ ἡλίου πρόσω ἄφοδον.
Ὅμηρος χειμῶνα φύγον.
περὶ γεράνων.
λέγει δὲ οὐ τὴν χειμερινὴν κατάστασιν ἀλλὰ τὸν χειμερινὸν τόπον τὴν Θρᾴκην.
οὐ γὰρ ἐνστάντος χειμῶνος φεύγουσιν ἀλλὰ προσδοκίας οὔσης.
Χειμών ζήτει περὶ τῶν Σκυθῶν ἐν τῷ ὑφαντοδόνητον.
Χειμὼν ὀρνιθίας ὁ ἐπὶ τὴν γῆν τὰ ὄρνεα στορεννὺς ὑπὸ τῆς ψυχρᾶς πνοῆς τουτέστιν ὁ σφοδρός ἐν ᾧ καὶ τὰ ὄρνεα φθείρεται.
λέγεται δὲ καὶ ἄνεμος ὀρνιθίας.
ἢ ὅτι τὰ ὄρνεα ταῦτα χειμῶνος φαίνεται ὡς Ἄρατος φησί.
Χείρ χειρός.
Χεῖρα τὸ χειρόγραφον.
Χεῖρας θεοῦ ὁ Δαβὶδ τὴν τοῦ θεοῦ προμήθειαν φησίν.
εἰς χεῖράς σου παρατίθημι τὸ πνεῦμά μου.
λύσις ὀνείρου χεῖρας καθαίρειν φροντίδων δηλοῖ λύσιν.
καὶ Χειραγωγῶ αἰτιατικῇ.
Χειραλειπτήσας Φάβιος Δικτάτωρ καθάπερ ἀθλητὴς ἀγαθός πολὺν χειραλειπτήσας χρόνον ἐπὶ τὸν ἀγῶνα κατήντα.
ἀντὶ τοῦ ἀσκήσας τὴν χεῖρα.
Χειραψίαι αἱ διὰ τῶν χειρῶν πράξεις.
ἄπαυστοι καὶ συνεχεῖς ἐγίνοντο καταπειρασμοὶ καὶ χειραψίαι καὶ πεζῶν καὶ ἱππέων.
Χεῖρες χαλκαῖ ἐν τοῖς Ἀμαστριανοῖς.
καὶ ζήτει ἐν τῷ Μαναΐμ.
Χειρίαν Σοφοκλῆς μή με τῶν σῶν ὑπ' ἐχθρῶν χειρίαν ἐφῇς τινι.
τουτέστιν ὑποχειρίαν τοῖς ἐχθροῖς σὺν τῷ παιδὶ καταλείψεις.
Χειριδωτός ὁ χειρωτός.
Χειρίζω ἀεί.
καὶ Κεχειρικότες.
Κάνδιδος ἱστοριογράφος φησὶν ὅτι ὁ Λέων ὁ Μακέλλης ὁ μετὰ Μαρκιανὸν βασιλεύσας περὶ τὴν ἐκστρατείαν τὴν κατὰ Βανδήλων ἄπειρα χρήματα δεδαπάνηκεν.
ἦσαν γάρ ὡς οἱ ταῦτα ἐφανέρωσαν κεχειρικότες διὰ μὲν τῶν ὑπάρχων χρυσίου λίτραι τετρακισμύριαι πρὸς ἑπτακισχιλίαις διὰ δὲ τοῦ κόμητος τῶν θησαυρῶν ἑπτακισχίλιαι πρὸς μυρίαις καὶ ἀργυρίου λίτραι ἑπτακόσιαι χιλιάδες ἄτερ τῶν ἀνηλωμένων ἐκ τῶν δημευσίμων ἀρχόντων καὶ ἐκ τοῦ βασιλέως Ἀνθεμίου.
οὕνεχ' ἡ πόλις δωρητὸν οὐκ αἰτητὸν εἰσεχείρισε ταύτης Κρέων ὁ πιστός οὑξ ἀρχῆς φίλος λάθρα μ' ὑπελθὼν ἐκβαλεῖν ἱμείρεται.
Χειρισμόν ἐπιχείρησιν.
Πολύβιος ὅταν γένηται ταῦτα κατὰ χειρισμὸν ἰσοταχῆ.
καὶ αὖθις ὥστε μὴ μόνον ἀλόγιστον ἀλλὰ καὶ μανιώδη φαίνεσθαι τὸν χειρισμὸν τῶν πραγμάτων.
ἀντὶ τοῦ τὴν ἐπιχείρησιν τὴν πρᾶξιν.
Χείριστα κάκιστα.
καὶ Χειριστήν αὐτουργόν ὑπηρέτην.
ὁ δὲ περὶ τῆς ἐπιβουλῆς ἐκοινώσατο καὶ παρεκάλει χειριστὴν γενέσθαι τῆς πράξεως.
ἀντὶ τοῦ ἐπιτελεστήν πληρωτήν.
Χειρόβιοι οἱ ἐκ χειρῶν ζῶντες καὶ ταῖς τέχναις προσκαθήμενοι.
λέγονται καὶ ἀποχειρόβιοι.
Χειροβρῶτι ὁ δεσμός ὁ ἀποβιβρώσκων τὼ χεῖρε.
Χειροδάϊκτα θύματα τὰ ὑπὸ τῶν χειρῶν δαϊχθέντα.
Χειρόηθες ἥμερον πρᾶον.
καὶ Χειροήθης χειροήθους.
Χειρόκμητα ὑπὸ χειρῶν γεγλυμμένα ἢ περιεξεσμένα.
Χειρόμακτρον ὃ παρὰ Ῥωμαίοις καλεῖται μανδήλιον.
παρὰ τὸ μάττειν τὴν ὕλην.
Χειρονομεῖν πυκτεύειν.
σκιαμαχοῦντος δὲ ὁ ἀνδριὰς παρέχεται σχῆμα ὅτι Γλαῦκος ἦν ἐπιτηδειότατος χειρονομεῖν.
Χειροπληθεῖ λίθῳ.
Χειροσκοπικόν ὅτι Ἕλενος συνέγραψε τὸ χειροσκοπικὸν οἰώνισμα ὡς ὅταν τῆς ἐκτάσεως τῶν χειρῶν τῆς παλάμης ἀπὸ τῶν ῥυτίδων εἴπωμεν παιδοποιεῖ ἤ τι τοιοῦτον.
Χειροσκόποι οἱ τὰς χειροτονίας ἐπισκοποῦντες.
Χειροτονεῖν τὸ αἰδοῖον τουτέστιν αἰσχρῶς ἀνακινεῖν καὶ ἀποσπερματίζειν.
Χειροτονήσαντες ἐκλεξάμενοι.
Χειροτονητέον τὴν χεῖρα ἐκτατέον.
Ἀριστοφάνης χαλεπὸν τὸ πρᾶγμα ὅμως χειροτονητέον ἐξωμισάσαις τὸν ἕτερον βραχίονα.
τουτέστιν ἄχρι τῶν ὤμων γυμνωσάσαις.
Χειροτονία ἐκλογή πάντων κύρωσις.
τῆς οὖν χειροτονίας αὐτοὺς ἀνειπούσης Σεβαστοὶ ἀνηγορεύθησαν.
Χειροτονῶ αἰτιατικῇ.
Χειροῦμαι αἰτιατικῇ.
Χειρουργίας τόλμης.
Ἀριστοφάνης οὐδὲν ἐλλείψουσιν αὗται λιπαρᾶς χειρουργίας.
ἀντὶ τοῦ προσεχοῦς παρὰ τὸ λίαν παρεῖναι.
Χειρουργοὶ ἐγένοντο ἄριστοι καὶ ἀκριβεῖς Φειδίας Λύσιππος Πολύκλειτος.
Χείρων Κένταυρος ὃς πρῶτος εὗρεν ἰατρικὴν διὰ βοτανῶν Ὑποθήκας δι' ἐπῶν ἃς ποιεῖται πρὸς Ἀχιλλέα καὶ Ἱππιατρικόν διὸ καὶ Κένταυρος ὠνομάσθη.
Χειρῶναξ τεχνίτης.
χειρῶν μόνων δεσπόζων ἢ διὰ χειρῶν κτεατιζόμενος.
ἢ Χειρώνακτες διὰ χειρῶν ταλαιπωρούμενοι.
πλῆθος ὅσον θητικὸν καὶ ἐν χειρωναξίαις καὶ ἄλλως ἐγκατῳκισμένον τῇ πόλει συναγαγών.
Χειρώνειον ἕλκος τὸ ἀπὸ πολλῆς στάσεως ἐν τοῖς ποσὶ γενόμενον τραῦμα καὶ διηνεκῶς ἰχῶρας ἐκκρῖνον.
ἡ παροιμία ἐπὶ τῶν ἀνηκέστων καὶ ἀνιάτων ἑλκῶν.
Χειρῶν νόμῳ ὁ δὲ χειρῶν νόμῳ δέχεται τὴν ἐπιστολήν.
Χείρων Χείρωνος ὄνομα κύριον.
Χείρονος δὲ τὸ συγκριτικόν.
Χειρώσασθαι ὑποτάξαι.
Αἰλιανός καὶ ἐκ τούτων χειρώσασθαι τὸν ἄνδρα καὶ ἔχειν αὐτὸν ὡς εἰπεῖν ἰδιόξενον.
Χειρῶσαι ἐρημῶσαι.
Χηλαργοῖς τοῖς λευκόποσιν ἢ ταῖς ταχείαις ταῖς χηλαῖς.
χηλὰς δὲ ἀντὶ τῶν ὁπλῶν εἶπε.
Χηλαί οἱ ἔμπροσθεν τοῦ πρὸς θάλασσαν τείχους προβεβλημένοι λίθοι διὰ τὴν τῶν κυμάτων βίαν μὴ τὸ τεῖχος βλάπτοιτο.
παρὰ τὸ ἐοικέναι χηλῇ βοός.
Χηλή ὁπλή ὄνυξ βοὸς καὶ προβάτου καὶ αἰγός.
λέγεται δὲ καὶ τὰ τῶν θαλαττίων στόματα χηλαὶ καρκίνων.
καὶ τῶν λιμένων αἱ ἐξοχαί.
Χηλὴ ὄρους οἱ δὲ ἀγχοῦ τῆς χηλῆς τοῦ ὄρους ηὐλίζοντο ὡς τὴν ὕλην καὶ τὸ ἐκ ταύτης νέμος πρόβλημα εἶναι.
τουτέστι τῆς ἐξοχῆς.
Χηλός κιβωτός.
ἀπὸ τῆς γενομένης διαστάσεως κατὰ τὴν ἄνοιξιν ἢ ἀπὸ τοῦ χεῖσθαί τι εἰς αὐτήν οἷον ἐντίθεσθαι ἢ ἀπὸ τοῦ τὰ ἐντιθέμενα χωρεῖν.
καὶ Χηλῷ κιβωτῷ.
Χημάς ὁ ἰχθύς.
Χημεία ἡ τοῦ ἀργύρου καὶ χρυσοῦ κατασκευή ἧς τὰ βιβλία διερευνησάμενος ὁ Διοκλητιανὸς ἔκαυσεν.
ὅτι διὰ τὰ νεωτερισθέντα Αἰγυπτίοις Διοκλητιανῷ τούτοις ἀνημέρως καὶ φονικῶς ἐχρήσατο.
ὅτε δὴ καὶ τὰ περὶ χημείας χρυσοῦ καὶ ἀργύρου τοῖς παλαιοῖς αὐτῶν γεγραμμένα βιβλία διερευνησάμενος ἔκαυσε πρὸς τὸ μηκέτι πλοῦτον Αἰγυπτίοις ἐκ τῆς τοιαύτης προσγίνεσθαι τέχνης μηδὲ χρημάτων αὐτοὺς θαρροῦντας περιουσίᾳ τοῦ λοιποῦ Ῥωμαίοις ἀνταίρειν.
ζήτει ἐν τῷ δέρας.
Χήμη εἶδος ὀστρέου.
τὸ κοινῶς χηβάδιον.
Χήν χηνός τὸ χηνάριον.
Χηναλώπηξ εἶδος ὀρνέου.
οὕτω δὲ ἐλέγετο καὶ Λυσίστρατος ὃς ἐπὶ μαλακίᾳ διεβέβλητο πένης καὶ αὐτὸς καὶ κυβευτὴς ἐν ἀγορᾷ Χολαργέων.
Χολαργεῖς δὲ δῆμος τῆς Ἀττικῆς.
Χῆνα ὀμνύναι ὑπὲρ τοῦ μὴ τοὺς θεοὺς ἐπὶ πᾶσιν ὀνομάζειν Ῥαδάμανθυς ἐκέλευσε κατὰ χηνὸς καὶ κριοῦ ὀμνύναι οὐχ ὥς τινες Σωκράτης.
Χηνέας ὄνομα κύριον.
Χηνίσκος μέρος τι τοῦ πλοίου.
καὶ Χηρεία ἐκ τοῦ χηρεύω.
Χηραμοί οἱ φωλεοὶ τῶν θηρίων αἱ καταδύσεις.
Χηρεύω γενικῇ.
Χῆρος ὁ μετὰ τὴν τῆς πρώτης στέρησιν δευτέρᾳ μὴ συνεζευγμένος γυναικί.
Χηρώσειεν ἐρημώσειεν.
Χηρωσταί οἱ ἀλλότριοι τοῦ γένους κληρονόμοι.
Χήτει στερήσει.
μὴ βραδύνειν ἐν τοῖς ἐπείγουσι χήτει ξένων τε καὶ ὀθνείων ξυνεργῶν.
Χήτει ἐνδείᾳ σπάνει στερήσει.
Ἀγαθίας οἱ δὲ χήτει τῶν ἄλλων ἐπιτηδείων ἔθλιβον τοὺς βότρυας καὶ ἐνεφοροῦντο τοῦ γλεύκους ἔνθεν αὐτοῖς ἡ γαστὴρ ἐπὶ μέγα ἐφέρετο καὶ διέρρει.
Χιάζειν Πραξιδάμας Δημόκριτον τὸν Χῖον καὶ Θεοξενίδην τὸν Σίφνιον πρώτους ἐπὶ χρώματος τάξαι τὴν ἰδίαν ποίησιν ὡς Ἰσοκράτης ἐν τοῖς πρὸς Εἰδοθέαν.
ὡς παρὰ Ἀριστοφάνει κατατεταγμένου ὑποτείνει δέ τις αὐτῶν βωμολοχεῦσαι αὐτὸς δείξας ἐν ἁρμονίαις χιάζων ἢ σιφνιάζων.
Χιανεύει καὶ λαικάζει Ἀριστοφάνης.
Ἀγάθων ἄρχεται δρυόχους τιθέναι δράματος ἀρχάς κάμπτει δὲ νέας ἁψίδας ἐπῶν τὰ δὲ τορεύει τὰ δὲ κολλομελεῖ καὶ γνωμοτυπεῖ κἀντονομάζει καὶ κηροχυτεῖ καὶ γογγυλίζει καὶ χιανεύει καὶ λαικάζει.
Χίδρα στάχυες νεογενεῖς ἢ κρίμνα ἢ τὰ ἐξ ὀσπρίων ἄλευρα.
ἢ τὰ ὄσπρια.
ἰδίως δὲ τὰ ἀπὸ χλωρᾶς κριθῆς.
χίδρα δὲ εἴρηται παρὰ τὸ χεῖσθαι.
Χίδρα τὰ εἰς τὴν χεῖρα λεπτυνόμενα ἀπὸ τῶν ἀσταχύων σίτου καὶ κριθῆς.
Χίδραν χίδρον τὸ ἀπὸ ἐλύμου γινόμενον ὄσπριον ἔδεσμα περὶ Καρίαν ἤτοι τὸ ἀπὸ χλωρῶν κριθῶν.
οἱ δὲ εἶδος βοτάνης.
ἐκ δὲ τούτου δηλοῖ τὴν εὐετηρίαν.
Χίδρα ἐρεικτά ἐκ κριθῆς νέας κρινόμενα ὡς σεμίδαλις.
Χιβούλδιος οὗτος ἦν ἐκ τῆς Ἰουστινιανοῦ βασιλέως οἰκίας ἐσάγαν μὲν δραστήριος τὰ πολέμια ἐς τοσοῦτον δὲ χρημάτων κρείσσων ὥστε ἀντὶ μεγίστου κτήματος ἐν τῇ οὐσίᾳ τῇ αὐτοῦ εἶχε τὸ κεκτῆσθαι μηδέν.
ὥστε τούτου στρατηγήσαντος Θρᾴκης καὶ ἐπὶ τῇ τοῦ Ἴστρου φυλακῇ καταστάντος καὶ ἐν πολέμῳ ἀναιρεθέντος συμβῆναι τὸν Ἴστρον ἐσβατὸν κατ' ἐξουσίαν τοῖς βαρβάροις γενέσθαι καὶ τὰ Ῥωμαίων πράγματα γέγονε ξύμπασά τε ἡ Ῥωμαίων ἀρχὴ ἀνδρὸς ἑνὸς ἀρετῇ ἀντίρροπος γενέσθαι ἐν τῷ ἔργῳ τούτῳ οὐδαμῆ ἴσχυσεν.
Χιλή τροφή.
καὶ Χιλός ἀρσενικῶς ἡ τροφή.
Ξενοφῶν τὰ δὲ κτήνη πάντα χιλῷ ἔνδον ἐτρέφοντο.
διὰ τῆς ἑτέρης χώρης τῇ χιλός τε ἵπποις καὶ ὕδατα ἦν.
ὅσος τε σῖτος καὶ χιλὸς ἐν τῇ χώρᾳ εἴσω τειχῶν κομίζεσθαι.
ἀρσενικὸν ὁ χιλός.
καὶ Ἀχιλλεύς ὁ ἥρως παρὰ τὸ μὴ μετασχεῖν χιλοῦ μυελοῖς γὰρ ἐτρέφετο.
ὅτι ὁ χιλὸς ἐν χέρσῳ φύεται τοῦτο δέ ἐστι χόρτος.
ὅθεν τὸ ἐκκεχιλωμένην ἀντὶ τοῦ ἐψευσμένην ἢ κεχερσωμένην οἷον ἐξηλειμμένην.
Χίλια ὁ ἀριθμός.
Χιλίαρχος πεντεκαίδεκα πρὸς τοῖς τριακοσίοις ἐτῶν ἀπὸ τοῦ πρώτου συνοικισμοῦ τοῦ ἄστεος διαγεγονότων χιλίαρχοι τὴν Ῥωμαίων ἀρχὴν παρείληφον.
Χιλιοστύς χίλιοι ἄνδρες.
σημεῖα δὲ ἦν τοῖς Ἰνδοῖς καθεκάστους καὶ ἄλλα τῶν γενῶν πάτρια τῶν δὲ ἱππέων καθ' ἑκάστην χιλιοστὺν δράκων ἡγεῖτο ἐπὶ κάμακος ἀνατεταμένος.
ἀργύρου μὲν ἡ κεφαλὴ πεποίητο σεσηρότων ὀδόντων καὶ τοῦ χάσματος ἀπειλὴν ἔχοντος τὸ δὲ ἄλλο σῶμα συγκεκυφὸς ἦν ἔς τε μῆκος καὶ βάθος καὶ τὸ ποικίλον τῆς χρόας ὡς ἐς ἀληθινὸν δράκοντα.
τοῦτον φέρων ἱππεύς μετεωρίσας εἰς τὸν ἀέρα τὸν κάμακα ῥύμῃ διώκει τὸν ἵππον.
καὶ ἐμπίπτει μὲν ὥσπερ εἰκὸς ἐλαυνόμενον βίᾳ τοῦ πνεύματος ἐν τοῖς κόλποις τοῦ ὅλου ὕφους καὶ διέξοδον εὑρεῖν διὰ τὸ στεγανὸν οὐ δυνάμενον κυμαίνει τε ἐς τὸν ἀέρα καὶ μετεωρίζον τὸ ποικίλον ἤτριον πάσας ἑλίσσει τροπάς ὥσπερ ὁλκὸν δράκοντος ἀληθινοῦ.
Χιλιωθέντα ἀντὶ τοῦ χίλια σοφὰ ὄντα ὡς Λυκοῦργος.
ὁ δ' αὐτὸς καὶ χιλιῶσαι ἔφη.
Χιλιῶν δραχμῶν περισπῶσιν οἱ Ἀττικοί.
Χίλιοι διακόσιοι Ἰσαῖός φησιν οὐδεὶς Λυσίδης ἐστὶ τῶν διακοσίων καὶ χιλίων.
οἱ πλουσιώτατοι Ἀθηναίων χίλιοι καὶ διακόσιοι ἦσαν οἳ καὶ ἐλειτούργουν.
μνημονεύουσι δὲ αὐτῶν καὶ ἕτεροι ῥήτορες.
Χιλός ζήτει ὀπίσω ἐν τῷ χιλή.
Χίλων Χίλωνος Δαμαγήτου Λακεδαιμόνιος εἷς τῶν ἑπτὰ σοφῶν.
ὃς ἦν βραχυλόγος.
ὅθεν Ἀρισταγόρας ὁ Μιλήσιος τοῦτον τὸν τρόπον Χιλώνειον καλεῖ.
καὶ Χιλώνειος τρόπος ἡ βραχυλογία.
ὁ γὰρ Χίλων βραχυλόγος ἦν.
Χίμαρος ὁ τράγος.
καὶ Χίμαιρα ἡ αἴξ.
Χείμαρρος δὲ ὁ ἐν τῷ χειμῶνι ῥέων ποταμός.
Χίμετλα τὰ ἀποκαύματα λεγόμενα ἅπερ γίνεται ἀπὸ χειμῶνος ἐν τοῖς ποσί.
Χῖον κεράμειον ζήτει ἐν τῷ Ἀθήναιος.
καὶ Χιονωθήσονται ψυχρανθήσονται ἢ λαμπρυνθήσονται.
Δαβίδ χιονωθήσονται ἐν Σελμών.
Χίος ἡ νῆσος.
λέγεται καὶ Αἴθλη.
λύσις ὀνείρου χιὼν φανεῖσα δυσμενῶν ἔχθρας φέρει.
Χιών ὅτι ἡ λευκότης τῆς χιόνος χωριστόν ἐστι συμβεβηκός.
συνίσταται γὰρ ἐκ νέφους ὕλῃ καὶ πήξει δι' ὑπερβολὴν ψυχρότητος γινομένη μετὰ ἐναπολήψεως πνεύματός τινος ᾗ ἐξ ἀνάγκης ἡ λευκότης ἕπεται.
ἡ γὰρ ἀέρος τοῦ ἐντὸς ἐν τῷ νέφει ἐναπόληψίς τε καὶ πῆξις καὶ τρίψις ἐν τῇ τοῦ νέφους πήξει ἥτις δι' ὑπερβολὴν ψυχρότητος γινομένη φθάνει τὴν ἔκκρισιν αὕτη τοῦ τοιούτου χρώματος ἡ αἰτία τριβόμενον γὰρ καὶ κινούμενον τὸ πνεῦμα λευκαίνεται διὰ τοῦτο γὰρ καὶ ὁ ἀφρὸς λευκός.
τρίψις δέ τις καὶ κίνησις γίνεται ἐν τῇ πήξει τοῦ νέφους τοῦ ἐν αὐτῷ πνεύματος συστελλομένου καὶ εἰς τὸ βάθος ἀποκλειομένου καὶ τὴν ἔκκρισιν ἐμποδιζομένου.
καί ἐστιν ἐκεῖνα μὲν τῆς οὐσίας τῆς χιόνος.
τὸ δὲ λευκὸν ἐπακολουθοῦν ἐκείνοις καί ἐστι πάθος τι συμβεβηκός τῷ μὴ εἶναι συμπληρωτικὸν τῆς οὐσίας τῆς χιόνος.
εἰ γὰρ μήτε ὕλη τῆς χιόνος τὸ λευκὸν μήτε εἶδος οὐκ ἔστιν ἐν τῇ οὐσίᾳ τῆς χιόνος.
τῷ δὲ συμπτώματι τῆς ὕλης ἐπιγιγνόμενον ἐν τῇ εἰς τοιοῦτον εἶδος μεταβολῇ τούτῳ ἀχώριστόν ἐστιν αὐτῆς.
πολλοὶ δὲ τοὺς ὀφθαλμοὺς ὑπὸ τῆς χιόνος διεφθάρησαν καὶ τοὺς δακτύλους τῶν ποδῶν ἀποσεσηπότες ἕτεροι.
ἦν δὲ τοῖς μὲν ὀφθαλμοῖς ἐπικούρημα τῆς χιόνος εἴ τις μέλαν τι πρὸ τῶν ὀφθαλμῶν ἔχων ἐπορεύετο τῶν δὲ ποδῶν εἴ τις κινοῖτο καὶ μηδέποτε ἡσυχίαν ἔχοι καὶ εἰ τὴν νύκτα ὑπολύοιτο.
ὅσοι δὲ ὑποδεδεμένοι ἐκοιμῶντο εἰσεδύοντο ἐς τοὺς πόδας οἱ ἱμάντες καὶ τὰ ὑποδήματα ἐπήγνυντο.
Χιωνίδης Ἀθηναῖος κωμικὸς τῆς ἀρχαίας κωμῳδίας ὃν καὶ λέγουσι πρωταγωνιστὴν γενέσθαι τῆς ἀρχαίας κωμῳδίας διδάσκειν δὲ ἔτεσιν ὀκτὼ πρὸ τῶν Περσικῶν.
τῶν δραμάτων αὐτοῦ ἐστι καὶ ταῦτα Ἥρως Πτωχοί Πέρσαι ἢ Ἀσσύριοι.
Χιράς εἶδος πάθους.
Χιτών ἱμάτιον ἀνδρικόν.
καὶ χιτωνίσκος χειριδωτός οἷος πρέπει δούλῳ παιδί.
Χιτὼν οὖν ἐστι λεπτὸν ἱμάτιον ὑποκάμισον παρὰ τὸ ἐγχεῖσθαι τοῖς μέλεσι.
χιτῶνά γ' ἔχων οὔλων ἐρίων ὑπένερθεν.
κἂν ταῦτα λέγων ἐξαπατήσῃ περὶ τοὺς ἰχθύας ἀνέκυψε.
τουτέστιν ἀναφαίνεται περὶ τὰ ἰχθυοπώλια.
τουτέστι γλύφων εὑρίσκεται.
λύσις ὀνείρου χιτὼν ῥαγεὶς ἔρρηξε φροντίδων βάρος.
Χιτωνίσκους Ξενοφῶν χιτωνίσκους δὲ ἐνεδεδύκεσαν ὑπὲρ γονάτων πάχος ὡς λινὸν στρωματοδέσμου.
Χθαμαλά ταπεινά ὁμαλά ἶσα.
δοκιμάζων ᾗ ἅμα μὲν στερεόν ἅμα δὲ χθαμαλὸν ἦν τοῦ ποταμοῦ.
καὶ Χθαμαλώτατον ταπεινότατον.
Χθές τὸ κατ' ἀρχὴν ε ἀφελὼν λέγει ὁ Πλάτων.
τὸ δὲ χθὲς παρὰ τὸ ἐκθεῖν ὅ ἐστι παρελθεῖν.
ἰστέον δὲ ὅτι ὁ μὲν Πλάτων προὔργου εἶχε τὸ κατέβην τὸ δὲ χθὲς πάρεργον.
ὁ δὲ Θεολόγος τὸ χθὲς εἶχε σκοπόν τὸ δέ τῇ λαμπρᾷ τῶν φώτων ἡμέρᾳ παρέλκον.
ὃ οὖν ἕκαστος εἶχε προηγούμενον ἐκεῖνο προύτρεψε.
Χθεσιφωνῶν κακολογῶν.
Χθιζοί χθεσινοί ἀργοί ἄχρηστοι.
καὶ Χθιζινός ὁ χθεσινός.
Χθονία ἀντὶ τοῦ σκοτεινή.
Πολιτείας δεκάτῃ μὴ χθονίαν καὶ τραχεῖαν πορεύεσθαι ἀλλὰ λείαν καὶ οὐρανίαν.
ἀνθυποφέρει γὰρ τῇ μὲν τραχείᾳ λείαν τῇ δὲ χθονίᾳ τὴν οὐρανίαν.
ἀντὶ τοῦ λαμπράν.
καὶ παρ' Ἀλκμᾶνι δέ ὅτε φησὶ χθόνιον τέρας ἐπὶ τῆς ἔριδος τινὲς ἀντὶ τοῦ στυγνὸν ἐδέξαντο ἔνιοι δὲ ἀντὶ τοῦ μέγα ἐπεὶ πρὸς αὐτὴν λέγει.
Χθόνια λουτρά τὰ τοῖς νεκροῖς ἐπιφερόμενα ἐκόμιζον γὰρ εἰς τοὺς τάφους λουτρά.
Χθονίας βροντάς κλῄσατε χθονίας βροντάς.
ἀντὶ τοῦ ὑμνήσατε.
χθονίας δὲ φοβεράς.
πάντα γὰρ τὰ δεινὰ γῆς γενεαλογοῦσιν.
οἱ δὲ τὰς μέγαν ἦχον ἀποτελούσας ἢ τὰς ἀπὸ τῆς γῆς γινομένας ὅτε γὰρ ἠχεῖ ἡ γῆ ἀναπέμπει τὸν ἦχον εἰς τὸν οὐρανόν καὶ δοκοῦσιν οἱ ἄνθρωποι ἐξ οὐρανοῦ γίνεσθαι τὰς τοιαύτας βροντάς ἢ τὰς μέχρι τῆς γῆς ἀκουομένας ἢ τὰς τὴν γῆν κινούσας.
καὶ Χθόνιος βροντή.
καὶ Χθόνιος Ζεύς ὁ καταχθόνιος.
Χθονίων ἐπιγείων.
Χθονοπλάστου ἀπὸ γῆς πλασθέντος.
Χθονοστιβῆ τὰ ἐν τῇ γῇ τὰ ἐπίγεια.
ἄρρητά τ' οὐράνιά τε καὶ χθονοστιβῆ.
Χθών γῆ.
Χλαμύς Νουμᾶς ὁ πρῶτος Ῥωμαίων βασιλεὺς πρεσβείαν Ἰσαύρων δεξάμενος καὶ τὸ σχῆμα τῆς φορεσίας αὐτῶν καταμαθών ἐξ αὐτῶν λαβὼν ἐφεῦρε τῆς χλαμύδος στολήν ἑνώσας τὴν βασίλειον τῇ συγκλήτῳ οὐκ ἔξωθεν ἐπιθείς ἀλλ' ἔσωθεν ἐμβαλὼν τὴν τῆς πορφύρας βαφήν ὥστε ἐξ ἑκατέρου τούτων ἓν ἀποτελεσθῆναι σῶμα καὶ ἐν τοῖς τῶν βουλευτῶν ὑποδήμασιν ἀποσημαίνεσθαι τὸ Ῥωμαϊκὸν κάππα.
καὶ παροιμία ἡ Συλοσῶντος χλαμύς.
ἐπὶ τῶν ἀλαζονευομένων ἐπ' ἐσθῆτι οὗτος γὰρ εἶχε πολυτελῆ ἐσθῆτα ἣν ἐδωρήσατο Δαρείῳ ἰδιωτεύοντι ἔτι καὶ ἔτυχε μετὰ ταῦτα καθόδου βασιλεύσαντος Δαρείου.
Χλανίς ἱμάτιον στρατιωτικόν.
Χλαῖνα τὸ παχὺ καὶ χειμερινὸν ἱμάτιον.
παρὰ τὸ χλιαίνω.
Χιτὼν δὲ τὸ λεπτὸν ἱμάτιον τὸ ὑποκάμισον παρὰ τὸ ἐγχεῖσθαι τοῖς μέλεσιν.
Χλαῖναι περιβολαί.
διαστέλλει Ὅμηρος τὸν πέπλον ἀπὸ τῶν χλαινῶν ὅς ἐστι γυναικεῖον ἔνδυμα ἐμπερόνημα.
τὸ δὲ αὐτὸ καλεῖ καὶ ἑανόν.
Χλευάζω αἰτιατικῇ.
Χλευασία ὕβρις τις εἶδος οὖσα τῆς ὕβρεως.
καὶ ἐν τῷ τί ἐστι κατηγορεῖται αὐτῆς τῆς γὰρ ὕβρεως ἡ διὰ καταγέλωτος γινομένη χλευασία καλεῖται ἡ δὲ διὰ πληγῶν ὕβρις ὁμωνύμως.
καὶ αὖθις Αἰλιανός περιϊὼν δὲ ἐς τὸν νεών χλευάζων γε μὴν τοὺς θεοῦ θεραπευτῆρας καὶ ἐπετώθαζεν.
Χλιδανόν τρυφερόν.
Χλιδή τρυφή ἔκλυσις καὶ μαλακία.
εἴρηται δὲ ἀπὸ τοῦ ἐχλιάνθαι.
Ξενοφῶν οὐκ ἐν χλιδῇ τεθράμμεθα ἀλλὰ χωριτικῶς.
καὶ αὖθις συγχωρούντων ἐπαύρασθαι τῆς χλιδῆς.
καὶ αὖθις οὕτω μὲν οὖν ἐν τῷ τῶν Τούρκων ἡγεμόνι ἔνεστι χλιδῆς.
καὶ Χλιδαῖς καρατόμοις τοῖς ἀπὸ τοῦ κρατὸς τετμημένοις βοστρύχοις.
λέγοι δ' ἂν χλιδάς ἤτοι καθόλου τοὺς πλοκάμους οἵ εἰσι τρυφὴ τῆς κεφαλῆς ἢ παρόσον τρυφὴ καὶ κόσμος ἀπετίθεντο τοῖς νεκροῖς οἱ πλόκαμοι ἐν τῷ τάφῳ.
Σοφοκλῆς ἡμεῖς δὲ τὸν πατρὸς τάφον λοιβαῖς τὸ πρῶτον καὶ καρατόμοις χλιδαῖς στέψαντες εἶτ' ἄψορρον ἥξομεν πάλιν.
Χλιδόνας κόσμους περὶ τοὺς βραχίονας.
καλοῦνται δὲ βραχιόλια.
Χλίδος Δημοσθένης ἐν τῷ Πρὸς Καλλικλέα περὶ χωρίου βλάβης ἔπειτα δὲ τὸ χλίδος ἐκβαλὼν εἰς τὴν ὁδόν ἐξ ὧν ὑψηλοτέραν καὶ στενοτέραν τὴν αὐτὴν ὁδὸν πεποιῆσθαι συμβέβηκε.
πᾶν πλῆθος χλίδος λέγεται.
καί ἐστιν οἷον σωρός τις μάλιστα δὲ τὸ τῶν ἀποκαθαρμάτων τε καὶ ἀποψημάτων.
καὶ ἡ τῶν ποταμῶν πρόχωσις καὶ πολὺ μᾶλλον τῶν χειμάρρων ὃ καὶ χέραδος καλεῖται.
νῦν δ' ἔοικεν ὁ ῥήτωρ λέγειν ὅτι χοῦν καὶ φρυγανώδη τινὰ ἐκ τοῦ χωρίου σωρὸν ὁ Καλλικλῆς εἰς τὴν ὁδὸν ἐμβέβληκεν ὡς καὶ αὐτὸς ἐν τοῖς ἑξῆς ὑποσημαίνει.
Χλιδῶσαι τρυφῶσαι.
Χλοάω χλοῶ.
Χλοερός ὁ χλωρός.
Χλόη βοτάνη.
Χλομάρων ἀλλ' ὅτε Ῥωμαῖοι ἀπεστένουν ἐρεβοδιφοῦντες τὰ ὑποχθόνια στρατοπεδεύουσιν ἀμφὶ τὸ φρούριον τὸ Χλομάρων.
Χλοῦναι λωποδύται οἱ ἐν τῇ χλόῃ εὐναζόμενοι.
καὶ Χλούνης μονιός πλήκτης κακοῦργος χαλεπός.
καὶ ὁ ἀπόκοπος.
χλούνης καὶ γύνανδρος ἀνήρ  διὰ τῶν Ἐπικούρου λόγων τὴν ψυχὴν ἐκνευρισθεὶς καὶ θῆλυς γενόμενος.
ὁ πρὸ Στρατοκλέους Ἀθήνησι δᾳδουχήσας ὁ χλούνης τε καὶ γύννις καταγοητευθεὶς καὶ οἷον ἐν δεσμῷ τινι ἀφύκτῳ πεδηθείς.
Χλούνειον ὄνομα τόπου.
Χλωθάριος ὄνομα κύριον.
Χλωθοαῖος ὄνομα κύριον.
Χλωθόμυρος ὄνομα κύριον.
Χλωρανθείς ἀντὶ τοῦ χλωρὸς γεννηθείς.
οὕτως Σοφοκλῆς.
Χλωρεῖον εἶδος ζῴου.
Χλωρίς ὄνομα κύριον.
Χλωρόν τὸ ἀκμάζον.
Χλωρός ἀπὸ τοῦ χολὴ χλοερὸς καὶ χλωρός ἀπὸ τούτου δὲ τὸ ὠχρός.
καὶ χλωρότης.
Χνόας τὰς σύριγγας τοῦ ἄξονος.
σύριγξ δέ ἐστι τὸ εἰς τὴν ὀπὴν τοῦ τροχοῦ ἐμβαλλόμενον μέρος τοῦ ἄξονος καὶ αὐτὴ δὲ ἡ ὀπὴ τοῦ τροχοῦ οὕτως καλεῖται.
εἴρηται δὲ βαρέως τὰ γὰρ εἰς η καθαρὸν δισύλλαβα τῷ ο παραληγόμενα ὧν προηγεῖται δασύ βαρύνεται χνόη φθόη χλόη.
τὸ δὲ πνοὴ οὐκ ἔχει δασύ.
Χνοωδέστερα λεπτοτέρα.
ἥ τε ὑποκειμένη γῆ ψάμμου πάσης χνοωδέστερα διὰ λεπτότητα.
Χοᾶ χοῦς μέτρον Ἀττικόν χωροῦν κοτύλας ὀκτώ.
Ἀριστοφάνης ἐπὶ δεῖπνον ταχὺ βάδιζε τὴν κίστην λαβών.
οἱ γὰρ καλοῦντες ἐπὶ δεῖπνον στεφάνους καὶ μύρα καὶ τραγήματα καὶ ἄλλα τινὰ τοιαῦτα παρετίθεσαν οἱ δὲ καλούμενοι ἔφερον ἑψήματα καὶ κίστιν καὶ χοᾶ.
Ὅμηρος περὶ τῆς κίστεώς φησι μήτηρ δ' ἐν κίστει ἐτίθει μενοεικέα δαῖτα ὄψα τε οἷα ἔδουσι διοτρεφέες βασιλῆες.
χοᾶ δὲ ἐπεφέροντο οἱ καλούμενοι ἵνα μὴ κοινωνήσωσιν ἄλλου ποτηρίου διὰ τὴν ἐπὶ τῷ Ὀρέστῃ γενομένην αἰτίαν.
καὶ παροιμία ἓξ χοᾶς χωρήσεται.
ἐπὶ τῶν παραληρούντων.
τουτέστιν ὁ ἐγκέφαλος αὐτοῦ.
ἅμα δὲ ὡς ἐπὶ κεράμου ἢ ἀσκοῦ ἔμεινε μεταφορᾶς ὃς ἐὰν σμηχθῇ πλέον χωρεῖ τῶν ἐμπεφρακότων ἀποβεβλημένων.
καὶ αὖθις τὴν ὑστάτην ἥκουσαν οἴνου τρεῖς χοᾶς ἡμῶν ἀποτίσειν κἐρεβίνθων χοίνικα.
ὑποπίνοντες ἔκαπτον φρυκτοὺς ἐρεβίνθους.
Χοάνης χωνίου.
καὶ Χόανα τὰ μέταλλα.
Χοάς ἐκχύσεις ἐναγίσματα ἐπὶ νεκροῖς ἢ σπονδάς.
ἐκπίπτει χρησμὸς δεῖν χοὰς τοῖς τεθνεῶσι τῶν Αἰτωλῶν ἐπάγειν ἀνὰ πᾶν ἔτος καὶ ἑορτὴν χοὰς ἄγειν.
λέγονται καὶ θυσίαι νεκρῶν.
Σοφοκλῆς πρῶτον μὲν ἱερὰς ἐξ ἀειρρύτου χοὰς κρήνης ἐνεγκοῦ δι' ὁσίων χειρῶν θίγων.
ὅταν δὲ χεῦμα τοῦτ' ἀκήρατον λάβω κρατῆρές εἰσιν ἀνδρὸς εὔχειρος τέχνη ὧν κατέρεψον καὶ λαβὰς ἀμφὶ στόμα.
Χοᾶς ὅτε ἐπὶ μέτρου τίθεται περισπᾶται.
Χοάσπειον ὕδωρ καὶ Χοάσπης ποταμός.
καὶ κύριον ὄνομα.
Χοβάρ ποταμός.
Χόες ἔστιν ἑορτὴ Ἀθήνησιν ἀγομένη μηνὶ Ἀνθεστηριῶνι.
τὴν ἑορτήν φασιν οὕτω γεγονέναι ὅτε Ὀρέστης ἀνελὼν τὴν μητέρα ἦλθεν εἰς Ἀθήνας καὶ ἐδέξαντο αὐτὸν Ἀθηναῖοι καὶ εἱστίασαν οὐ μὴν ἐκοινώνησαν αὐτῷ τοῦ οἴνου ἀλλὰ χωρὶς χοᾶ παραθεὶς αὐτῷ ὁ δῆμος οὕτως εἱστιᾶτο ἀπονείμας ὀλίγον τι χωρὶς τῷ Ὀρέστῃ.
καὶ ἄλλως ἑορτὴ Ἀθήνησι Χόες ἀπὸ τοιαύτης αἰτίας Ὀρέστης μετὰ τὴν τῆς μητρὸς ἀναίρεσιν ἦλθεν εἰς Ἀθήνας παρὰ Πανδίονα συγγενῆ καθεστηκότα ὃς ἔτυχε βασιλεύων τῶν Ἀθηναίων.
κατέλαβε δὲ αὐτὸν εὐωχίαν τινὰ δημοτελῆ ποιοῦντα.
ὁ τοίνυν Πανδίων παραπέμψασθαι μὲν τὸν Ὀρέστην αἰδούμενος κοινωνῆσαι δὲ ποτοῦ καὶ τραπέζης ἀσεβὲς ἡγούμενος μὴ καθαρθέντος αὐτοῦ τὸν φόνον ὡς ἂν μὴ ἀπὸ τοῦ αὐτοῦ κρατῆρος πίνοι ἕνα ἑκάστῳ τῶν κεκλημένων παρέθηκε χοᾶ.
Χόες ἑορτή τις ἦν παρ' Ἀθηναίοις ἀγομένη Ἀνθεστηριῶνος δωδεκάτῃ.
φησὶ δὲ Ἀπολλόδωρος Ἀνθεστήρια καλεῖσθαι κοινῶς τὴν ὅλην ἑορτήν Διονύσῳ ἀγομένην κατὰ μέρος δὲ Πιθοιγίαν Χόας Χύτρους.
καὶ αὖθις ὅτι Ὀρέστης μετὰ τὸν φόνον εἰς Ἀθήνας ἀφικόμενος  ὡς μὴ γένοιτο σφίσιν ὁμόσπονδος ἀπεκτονὼς τὴν μητέρα ἐμηχανήσατο τοιόνδε τι.
χοᾶ οἴνου τῶν δαιτυμόνων ἑκάστῳ παραστήσας ἐξ αὐτοῦ πίνειν ἐκέλευσε μηδὲν ὑπομιγνύντας ἀλλήλοις ὡς μήτε ἀπὸ τοῦ αὐτοῦ κρατῆρος πίοι Ὀρέστης μήτε ἐκεῖνος ἄχθοιτο καθ' αὑτὸν πίνων μόνος.
καὶ ἀπ' ἐκείνου Ἀθηναίοις ἑορτὴ ἐνομίσθη οἱ Χόες.
Χοζίας ὄνομα κύριον.
Χοεῖον παχὺ ἔντερον.
Χοὴ καὶ Χοαί ἡ ἐπιχεομένη τοῖς νεκροῖς γῆ.
Χόης ποταμός.
Χοΐδια σταμνία κατεσκεύασαν χοΐδια τὸ μέγεθος λεπτὰ ταῖς κατασκευαῖς διαφερόντως.
Χοϊκός ὁ πήλινος.
Χολάδες τὰ ἔντερα.
ἐν Ἐπιγράμμασι ἀντιβίων τε πολλάκις ἐγχείην γευσαμένην χολάδων.
Χολαργέων Χολαργεῖς δῆμος τῆς Ἀττικῆς.
ἡ εὐθεῖα Χολαργεύς.
Χολαῖον ἧπαρ.
Χολέρα καὶ Χολεριῶ ῥῆμα.
Χολλεῖδαι δῆμος τῆς Λεοντίδος.
Χοληδόχον ἀγγεῖον.
Χόλικες τὰ παχέα ἔντερα τῶν βοῶν.
ταῦτα δὲ οὐχ ἱεροῦντο ὡς τὸ ἄλλο σῶμα.
τινὲς δὲ χόλικα φασὶν εἶδος ἰχθύος.
θηλυκῶς δὲ ἡ Χόλιξ.
Χολοδαγομόρ ἐθνικόν.
Χόλον ὀργήν.
ἀλλὰ πρόσκαιρον.
παρὰ τὸ χεῖσθαι.
Χολῶ δοτικῇ.
Χολωσέμεναι εἰς ὀργὴν ἐμβαλεῖν.
Χολῶσιν ἐς τοσοῦτον μανιῶν ἐλήλυθας ὥστ' ἀνδράσι πείθῃ χολῶσι.
Χόνας ὄνομα ἔθνους.
Χονδρίτης σεμίδαλις.
Χόνδρος τοῦ στομάχου τὸ ἔντερον.
καὶ Χόνδροι ἁλῶν θρόμβοι παχὺς ἅλς.
Χονσά παρὰ Βουλγάροις οἱ κλέπται.
Χοός ἀνατετραμμένου χοός.
Ἀριστοφάνης ἀντὶ τοῦ ἀνακαλυφθέντος ἢ κενωθέντος εἰς γῆν ὥσπερ οἱ ἐν τοῖς πότοις σφαλλόμενοι ὑπὸ μέθης ἐν τῷ ὑπηρετεῖν.
ἢ παίζοντες τὰ τοιαῦτά φασι.
Χοός διξέστου χοῦς γὰρ δύο ξέσται χοεὺς δὲ ἕξ.
Ἀριστοφάνης εἴ τις κάπηλος ἢ καπηλὶς τοῦ χοὸς ἢ τῶν κοτυλῶν τὸ νόμισμα διαλυμαίνεται.
Χόρδευε τέμνε τουτέστι σύμπλεκε ἀλλήλοις καὶ συγκύκα τὰ γὰρ ἔντερα τῶν τετραπόδων χορδὰς καλοῦσιν.
ἀπὸ τῆς τέχνης οὖν τοῦ ἀλλαντοπώλου τὸ ὄνομα εἴρηται ὥσπερ γὰρ γεμίζεις καὶ πληροῖς τὰ ἔντερα παντὸς τοῦ φυράματος οὕτω χόρδευε καὶ τάραττε καὶ τὰ πολιτικὰ καὶ συντάραττε καὶ συμφύρα τὰ πράγματα ὑπογλυκαίνων ῥηματίοις μαγειρικοῖς ἡδύσμασι χρώμενος καὶ ἀρτύων κακίαις.
καὶ Πολύβιός φησι καί τις ἦν περὶ τοὺς πλείστους καλλωπισμός ὑπερέχων τὴν ἐκ τοῦ βίου χορηγίαν.
τουτέστι παροχήν.
Χορδή νευρά.
καὶ τὸ παχὺ ἔντερον τοῦ προβάτου.
Χορευτής ἐπιστήμων.
Χορείαν οἱ παλαιοὶ τὴν μετὰ ᾠδῆς ὄρχησιν.
δύο δὲ ὀρχήσεις οἶδεν Ὅμηρος τὴν τῶν κυβιστητήρων καὶ τὴν διὰ τῆς σφαίρας.
τὴν δὲ σφαιριστικὴν ἔπαιζεν Ἀριστόνικος ὁ Καρύστιος ὁ Ἀλεξάνδρου τοῦ βασιλέως συσφαιριστής.
καὶ Χορεῖον ἡ χόρευσις.
Χορηγία δόσις.
καὶ Πολύβιος μὴ οἷον κατὰ θάλατταν τὰς παρασκευὰς καὶ τὰ χορήγια παρακομίζειν τοῖς στρατοπέδοις μηδὲ ἐπὶ ὑποζυγίων ἀλλ' ἐν ταῖς πήραις δέχ' ἡμερῶν ἔχοντας ἐφόδια.
Χορηγός ὁ τοῦ χοροῦ ἡγούμενος καὶ δοτήρ.
Χορηγῶ δοτικῇ.
Χορίαμβος μέτρον στίχων.
Βαβρίας ἢ Βάβριος Μύθους ἤτοι Μυθικά εἰσὶ γὰρ διὰ χοριάμβων ἐν βιβλίοις δέκα.
οὗτος ἐκ τῶν Αἰσωπείων μύθων μετέβαλεν ἀπὸ τῆς αὐτῶν λογοποιΐας εἰς ἔμμετρα ἤγουν τοὺς χοριάμβους.
Χορικός ὁ τοῦ χοροῦ ἐξάρχων.
τοιοῦτος ἦν Ἀγάθων ὃς ὑποκριτικὰ μέλη ἐποίει καὶ αὐτὸς ὑποκρίνεται διὸ καὶ χορικὰ λέγει.
Χορίλη ἡ Ἑκάβη.
Χόριον τὸ κάλυμμα τὸ συγγενόμενον ἐκ τῆς κοιλίας τοῖς βρέφεσι.
Χοροβατῶ τὸ εἰς χορὸν βαίνω.
Χοροδέκτης ὁ τοῦ χοροῦ προεξάρχων.
ὥσπερ οὖν παρά τινος χοροδέκτου λαβεῖν τὴν στάσιν.
Χορὸν δίδωμι ἐν ἴσῳ τῷ εὐδοκιμεῖν καὶ νικᾶν παρὰ γὰρ τοῖς Ἀθηναίοις χοροῦ ἐτύγχανον κωμῳδίας καὶ τραγῳδίας ποιηταί οὐ πάντες ἀλλὰ οἱ εὐδοκιμοῦντες καὶ δοκιμασθέντες ἄξιοι.
Χορός τὸ σύστημα τῶν ἐν ταῖς ἐκκλησίαις ᾀδόντων.
διῃρέθησαν δὲ οἱ χοροὶ τῶν ἐκκλησιῶν εἰς δύο μέρη ἐπὶ Κωνσταντίου τοῦ υἱοῦ Κωνσταντίνου τοῦ μεγάλου καὶ Φλαβιανοῦ ἐπισκόπου Ἀντιοχείας διχῆ τοὺς Δαυιτικοὺς ψαλμοὺς ᾄδοντες.
ὅπερ ἐν Ἀντιοχείᾳ πρῶτον ἀρξάμενον εἰς πάντα περιῆλθε τῆς οἰκουμένης τὰ πέρατα.
Χορός καὶ οἱ χορευταί καὶ ὁ τόπος.
Ὅμηρος ἐν δὲ χορὸν ποίκιλλεν.
ἐν ᾧ τὸ σύστημα τῶν χορευτῶν.
καὶ παροιμία χορὸς τραγικὸς ἐξ ιεʹ προσώπων χορὸς κωμικὸς ἐξ κδʹ προσώπων.
Χοροστατῶν χοροῦ κατάρχων.
Χορτάζω γενικῇ.
Χορταῖος ὁ δασὺς καὶ μαλλωτὸς χιτών.
Χοροῖσι τῶν τραγῳδιῶν ἄχθεται ἐπὶ τῶν πεινώντων ὡς μακρῶν ὄντων τούτων.
Ἀριστοφάνης εἶτα πεινῶν τοῖς χοροῖς τῶν τραγῳδιῶν ἤχθετο ἐκπετόμενος ἂν οὗτος ἠρίστησεν ἐλθὼν οἴκαδε.
Χοροιτύπος ἐν τῷ χορῷ τύπτων.
Χορυμαῖοι ἔθνος.
Χοσβίας ὄνομα κύριον.
ὁ ὑπὸ τοῦ ἀρχιερέως Φινεὲς συνδιαφθαρεὶς τῷ Ζαμβρῆ.
Χοσρόης ὁ Περσῶν βασιλεύς.
ὑμνοῦσιν αὐτὸν καὶ ἄγανται πέρα τῆς ἀξίας μὴ ὅτι οἱ Πέρσαι ἀλλὰ καὶ ἔνιοι τῶν Ῥωμαίων ὡς λόγων ἐραστὴν καὶ φιλοσοφίας τῆς παρ' ἡμῖν ἐς ἄκρον ἐλθόντα μεταβεβλημένων αὐτῷ ὑπό του ἐς τὴν Περσίδα φωνὴν τῶν Ἑλληνικῶν συγγραμμάτων.
καὶ τοίνυν φασίν ὅτι δὴ ὅλον τὸν Σταγειρίτην καταπιὼν εἴη μᾶλλον ἢ ὁ ῥήτωρ ὁ Παιανιεὺς τὸν Ὀλώρου τῶν τε Πλάτωνος τοῦ Ἀρίστωνος ἀναπέπλησται δογμάτων καὶ οὔτε ὁ Τίμαιος αὐτὸν ἀποδράσειεν ἄν εἰ καὶ σφόδρα γραμμικῇ θεωρίᾳ πεποίκιλται καὶ τὰς τῆς φύσεως ἀνιχνεύει κινήσεις οὔτε ὁ Φαίδων οὔτε ὁ Γοργίας οὐμενοῦν οὐδὲ ἄλλος τις τῶν γλαφυρῶν καὶ ἀγκυλωτέρων διαλόγων ὁποῖος ὁ Παρμενίδης.
ἐγὼ δέ φησὶν Ἀγαθίας οὕτως αὐτὸν ἄριστα ἔχειν παιδείας καὶ ταῦτα τῆς ἀκροτάτης οὐκ ἄν ποτε οἰηθείην.
πῶς μὲν γὰρ οἷόν τε ἦν τὸ ἀκραιφνὲς ἐκεῖνο τῶν παλαιῶν ὀνομάτων ἐλευθέριον καὶ πρός γε τῇ τῶν πραγμάτων φύσει πρόσφορόν τε καὶ ἐπικαιρότατον ἀγρίᾳ τινὶ γλώττῃ καὶ ἀμουσοτάτῃ ἀποσωθῆναι πῶς δὲ ἀνὴρ βασιλείῳ τύφῳ ἐκ παίδων καὶ κολακείᾳ πολλῇ γεγαννυμένος δίαιτάν τε λαχὼν ἐς ὅτι βαρυτάτην καὶ πρὸς πολέμους ἀεὶ καὶ παρατάξεις ὁρῶσαν πῶς δὴ οὖν ὧδε βιοὺς ἔμελλε μέγα τι καὶ λόγου ἄξιον ἐν τοῖσδε ἀπόνασθαι τοῖς διδάγμασι καὶ ἐνασκηθῆναι εἰ μὲν οὖν ἐπαινοίη τις αὐτόν ὅτι δὴ βασιλεύς γε ὢν καὶ Πέρσης ἐθνῶν τε τοσούτων καὶ πράξεων μέλον αὐτῷ ὁ δὲ ἐφίετο γοῦν ὅμως ἀμηγέπη ἀπογεύεσθαι λόγων καὶ τῇ περὶ ταῦτα γάννυσθαι δόξῃ ξυνεπαινέσαιμι ἂν καὶ ἔγωγε τὸν ἄνδρα καὶ μείζονα θείην τῶν ἄλλων βαρβάρων.
ὅσοι δὲ λίαν αὐτὸν σοφὸν ἀποκαλοῦσι καὶ μονονουχὶ τοὺς ὅποι ποτὲ πεφιλοσοφηκότας ὑπερβαλλόμενον ὡς καὶ ἁπάσης τέχνης τε καὶ ἐπιστήμης τὰς ἀρχὰς καὶ αἰτίας διαγινώσκειν ἐκεῖνοι ἂν μάλιστα φωραθεῖεν οὐ τῶν ἀληθῶν ἐστοχασμένοι μόνῃ δὲ τῇ τῶν πολλῶν ἑπόμενοι φήμῃ.
Χοῦς θανάτου ὁ τάφος ἅτε δὴ χωννυμένων τῶν θαπτομένων.
Δαβίδ καὶ εἰς χοῦν θανάτου κατήγαγές με.
Χουσί ὄνομα κύριον.
Χωβάλ πόλις.
Χώβαρος ὄνομα κύριον.
Χωλή ἀντὶ τοῦ ἀτελής.
Περὶ ψυχῆς Πλάτων ἀλλ' εἰ ταύτῃ ἔσται χωλὴ ἡ φύσις.
Χωλίαμβος εἶδος στίχου.
Χωλός καὶ ἐπὶ ποδὸς καὶ ἐπὶ χειρός.
Εὔπολις ὅτι χωλὸς τὴν χεῖρα σὺ σφόδρα.
καὶ κυλλοὺς οἱ Ἀττικοὶ ἐπὶ ποδῶν καὶ χειρῶν ὁμοίως.
καὶ Χωλοποιός.
Ἀριστοφάνης οὐ δῆτα πρίν γ' ἂν τοῦτον ἀποφήνω σαφῶς τὸν χωλοποιόν οἷος ὢν θρασύνεται.
Χῶλος δὲ ὄνομα κύριον.
Χῶμα ὕψωμα γῆς ὅπερ οἱ πολέμιοι ἐν ταῖς πολιορκίαις εἰώθασι προσχοῦν τὰ τείχη.
Τραϊανὸς εἰς Βαβυλῶνα ἀφικόμενος ἐντυγχάνει χώματι μεγίστῳ ὅπερ χῶσαι ἐλέγετο Σεμίραμις.
ἦν δὲ αὐτοῦ τὸ μὲν ὕψος ποδῶν εʹ καὶ κʹ τὸ δὲ εὖρος ἐς νʹ κατὰ μῆκος ἐπεῖχε σταδίους σʹ κατηγορεῖ δὲ τὴν δύναμιν τῆς πόλεως.
Χώματα χοῦν Ἡρόδοτος ἱστορεῖ βʹ ἀντὶ τοῦ γῆν ὑψοῦν.
Χωμισδαίτης ὁ Ἡρακλῆς.
Χῶναι ὄνομα τόπου.
Χωνεύω τὸ εἰς χῶνον ἐμβάλλω.
καὶ Χωνεία ἐκ τοῦ χωνεύω.
καὶ Χωννύω ὁμοίως.
Χῶνος τὸ χωνεῖον.
καὶ Χῶνες οἱ χωνευταί.
Χωόμενος ὀργιζόμενος.
Χώρα ὁ τόπος.
παρὰ δὲ Θουκυδίδῃ χώρα ἡ τάξις.
Χωραζίν ὄνομα τόπου.
καὶ ὁ προφήτης οὐαί σοι Χωραζίν.
Χωράσμιος ὄνομα κύριον.
Χώραυλος ὁ ἐπὶ χώρας διατρίβων.
Χωρεῖν πορεύεσθαι ὁρμᾶν.
ἀλλὰ χωρεῖν καὶ συναποθνήσκειν ταῖς ἐπιβολαῖς τῶν πραγμάτων.
οὐ χωρούντων αὐτῷ τῶν ἐν Σικελίᾳ πραγμάτων κατὰ νοῦν  διὰ τὸ μὴ βασιλικὴν φανῆναι τὴν ἡγεμονίαν ἀλλὰ δεσποτικὴν ταῖς πόλεσι.
καὶ Χωρῶ αἰτιατικῇ.
Χωρήβ ὄνομα ὄρους.
Χωρήσατε προσδέξασθε.
Χωρίζω τὸ διαχωρίζω.
καὶ Χωρίζομαι γενικῇ.
Χωρισμός ἡ διάστασις.
Χωρὶς ἱππεῖς Δάτιδος ἐκβαλόντος εἰς τὴν Ἀττικήν τοὺς Ἴωνας φασίν ἀναχωρήσαντος αὐτοῦ ἀνελθόντας ἐπὶ τὰ δένδρα σημαίνειν τοῖς Ἀθηναίοις ὡς εἶεν χωρὶς οἱ ἱππεῖς καὶ Μιλτιάδην συνιέντα τὴν ἀποχώρησιν αὐτῶν συμβαλεῖν οὕτως καὶ νικῆσαι.
ὅθεν καὶ τὴν παροιμίαν λεχθῆναι ἐπὶ τῶν τάξεις διαλυόντων.
Χωρὶς τὰ Μυσῶν καὶ Φρυγῶν ὁρίσματα.
χωρὶς τό τ' εἰπεῖν πολλὰ καὶ τὸ καίρια.
ὡς δὴ σὺ βραχέα ταῦτα δ' ἐν καιρῷ λέγεις τουτέστιν ἄλλο ἐστὶ τὸ φλυαρεῖν καὶ ἄλλο τὸ ἀναγκαῖα λέγειν.
οὐ δῆθ' ὅτῳ γε νοῦς ἴσως καὶ σοὶ πάρα.
ἀντὶ τοῦ κατὰ σὲ οὐ δοκῶ καίρια λέγειν.
καὶ αὖθις φιλοσοφοῦντος οὐκ ἔστι μαντικὴν ἐπαγγέλλεσθαι καὶ προφέρειν οὐδὲ τὴν ἄλλην ἱερατικὴν ἐπιστήμην χωρὶς γὰρ τὰ τῶν φιλοσόφων καὶ τὰ τῶν ἱερέων ὁρίσματα οὐδὲν ἧττον ἢ τὰ λεγόμενα Μυσῶν καὶ Φρυγῶν.
Χωρίτης ἀπὸ τῆς χώρας.
Χωριτικός ὁ χωρίτης ὁ ἰδιώτης.
Χῶρος τόπος.
Χωρῶ χωρήσω αἰτιατικῇ.
Χωρίζω δὲ τὸ διαχωρίζω.
Χώσασθαι λυπηθῆναι.
Χωστρίς τόπος ἐν ᾧ τι ἐχώννυον.
Χραίνειν αἰτιατικῇ.
μιαίνειν μολύνειν ῥυποῦν.
Χραίσμωσιν ὠφελήσουσιν.
Χρεμέτης ὄνομα ποταμοῦ.
Χρεμετίζει ἦχον τῷ στόματι ἀποτελεῖ πτάρνυται καὶ χρέμπτεται ὁμοίως.
τὴν ἀρχήν ὁπόθεν εὑρέθη ὁ μῦθος καὶ ὅστις πρῶτος ἐφεῦρεν οὐ μᾶλλον εὕροι τις ἄν ἢ εἴ τις ἐπιχειρήσειε τὸν πρῶτον πταρέντα ἢ χρεμψάμενον ἀναζητεῖν.
Χρεμψιθέατρον ἢ ὅτι εἰσιόντες εἰς τὸ θέατρον χρέμπτονται ἢ ὅτι χρεμπτόμενοι ἐκβάλλονται.
Χρεωκοπεῖται ὑπὸ χρεῶν ἐνοχλεῖται.
τῆς παρὰ τοῖς Αἰτωλοῖς χρεωκοπίας κατὰ τὴν Θεσσαλίαν ζηλωθείσης καὶ πάσης πόλεως εἰς στάσεις καὶ ταραχὰς ἐμπιπτούσης.
Χρέος παρὰ τὸ χρειῶδες λέγεται.
Χρέος καὶ ἡ χρειὼ παρὰ Ἀριστοφάνει τί δ' ὦ τάλας τοῦδ' ἔχῃ τοῦ πλέκους χρέος λέγει δὲ σπυρίδος.
Χρέος τὸ δάνειον.
καὶ Χρεῖος.
Χρεών εἱμαρμένον τέλος ζωῆς.
Αἰλιανός ἐπεὶ δὲ ἐς γῆρας ἀφίκετο τὸ κοινὸν τῇ πεπρωμένῃ χρεὼν ἐξέτισε καὶ τῆς προσηκούσης κηδεύσεως ἔτυχε.
τὸ δὲ χρεὼν μετοχή ἐστιν ἀπὸ τοῦ χρῶ χρέω γινόμενον οὐδέτερον χρέον.
παρατροπὴ δὲ παρηκολούθησε τοῦ τόνου καὶ κατὰ Ἀττικὴν ἔκτασιν ἐτράπη τὸ ο εἰς ω καί ἐστιν ἄκλιτον.
τὰ δὲ εἰς ον ἐπιρρήματα διὰ τοῦ ο μικροῦ γράφεται πλὴν τοῦ χρεὼν καὶ ἐμποδών.
Χρεῶν ἀποκοπαί ὅταν τὰ ὑπὸ τῶν πενήτων ἀφαιρεθέντα ἄφεσιν λάβωσιν.
Χρεώστης ὁ δανειστής.
Χρεωφειλέτης ὁ χρεωστῶν.
Χρεία ὑπόθεσις πρόνοια.
ὁ δὲ ὑπελάμβανεν ὑγιασθεὶς ἐκ τοῦ τραύματος ἀληθινὴν παρέχεσθαι χρείαν τοῖς κοινοῖς πράγμασι.
καὶ παροιμία Χρεία διδάσκει κἂν ἄμουσος ᾖ σοφόν.
τουτέστιν ἐνδεχομένην ἐκ τοῦ καιροῦ ποιησάμενοι τὴν ἐπίνοιαν.
Χρείειν τύπτειν.
Χρείῃ δέοι.
Χρείω ἡ χρεία.
Χρείω τὸ χρησμοδοτῶ.
ἐπὶ ἐνεστῶτος καὶ μόνου καὶ παρατατικοῦ ἐπὶ δὲ τῶν λοιπῶν διὰ τοῦ η.
Χρείω τὸ μαντεύομαι.
διὰ διφθόγγου ὁ δὲ μέλλων χρήσω διὰ τοῦ η.
Χρίω δὲ τὸ ἀλείφω διὰ τοῦ ι.
Χρή ὀξυτόνως δεῖ χρῇ δὲ περισπωμένως τὸ ὑποτακτικόν σημαίνει τὸ δέῃ.
Εὔπολις Αἰξίν ἐγὼ τελῶ τὸν μισθόν ὅν τιν' ἂν χρῇ.
χρῆν δὲ σὺν τῷ ν καὶ περισπωμένως τὸ παρεληλυθός τὸ ἔδει.
λέγουσι δέ ποτε καὶ χρήσται ἀντὶ τοῦ δεῖ.
Φερεκράτης Λήροις τὸ δ' ὄνομά μοι κάτειπε τί σε χρῆσται καλεῖν.
Ἀριστοφάνης Λημνίαις ἡ καρδίω τε τίς ἀλλὰ πῶς χρῆσται ποιεῖν χρῇς δὲ τὸ χρῄζεις καὶ δέῃ.
Κρατῖνος Νόμοις νῦν γὰρ δή σοι πάρα μὲν θεσμοὶ τῶν ἡμετέρων πάρα δ' ἄλλ' ὅ τι χρῆσται.
χρείη δὲ τὸ δέοι.
Πλάτων Εὐθύφρονι πευσόμενοι τοῦ ἐξηγητοῦ τί χρείη ποιεῖν.
Χρῄζω γενικῇ.
Χρῆμα πρᾶγμα ἢ κτῆμα πλοῦτος οὐσία λῆμμα.
τὸ δὲ δωμάτιον ζοφῶδες ἦν καὶ ἀδιατύπωτον καὶ ὥρᾳ θέρους ἐς τὰ μάλιστα ἀναρμόδιον ὡς δοκεῖν εἶναι τὸ χρῆμα εἱρκτήν.
καὶ αὖθις ὁ δὲ κατέσεισεν ἅπαντα καὶ κατεβρόντησεν ἐς τοσοῦτον ὥστε ὁ τοῦ μύθου Σαλμωνεὺς μικρόν τι χρῆμα πρὸς αὐτὸν ἦν.
Ἰουλιανός περὶ τὴν Ἑρκυνίαν ὕλην ἐθέομεν καὶ εἶδον ἐγὼ χρῆμα ἐξαίσιον.
ἰδοὺ γοῦν σοι θαρρῶν ἐγὼ ἐγγυῶμαι μήποτε ὦφθαι τοιοῦτον μηδὲ ὅσα γε ἴσμεν ἡμεῖς ἐν τῇ Ῥωμαίων ἀλλ' εἴτε τὰ Θετταλικὰ Τέμπη δύσβατα νομίζει τις εἴτε τὰ ἐν Θερμοπύλαις εἴτε τὸν μέγαν καὶ διωλύγιον Ταῦρον ἐλάχιστον ἔστω χαλεπότητος ἕνεκα πρὸς τὸ Ἑρκύνιον τοὔνομα.
καὶ Εὐνάπιός φησιν ὁ δὲ τὰς δυνάμεις ἤθροισε τὸ χρῆμα τῆς διαβάσεως ἐπισπέρχων ἤδη καὶ συμβιαζόμενος καὶ πλὴν ἀγαθῆς ψυχῆς σῶμα οὐκ ἔχων.
Χρῆμα πρᾶγμα.
μέγα τι χρῆμα καὶ θαυμάσιον ἀνὴρ καὶ ψυχὴ δεόντως ἁρμοσθεῖσα κατὰ τὴν ἐξ ἀρχῆς σύστασιν πρὸς ὅ τι ἂν ὁρμήσῃ τῶν ἐξ ἀρχῆς ἔργων.
καὶ αὖθις εἰκάζειν ἂν βοῶν ἀγέλῃ μεγίστῃ τὸ χρῆμα.
περὶ βαρβαρικῆς παρατάξεως ὁ λόγος.
Ἡρόδοτος ἦν τε τοῦ χειμῶνος χρῆμα ἀφόρητον.
Ἀριστοφάνης τὸ χρῆμα τῶν νυκτῶν ὅσον.
τὸ μέγεθος τὸ ἔκταμα.
ἔθος δὲ τοῖς Ἀττικοῖς ἐπαγωγῇ χρῆσθαι οἷον ἵππος σπάνιόν τι χρῆμα γυνὴ κακόν τι χρῆμα.
καὶ ἐπὶ τῶν ἄλλων ὁμοίως ὧν ἂν ἐξαίρειν βούλωνται.
ὁ δὲ χρημάτων οὐκ ἦν εὔπορος οὐδὲ ὅσα ἂν ἐξήρκεσεν ἑτέρῳ πρὸς τὴν τοῦ ἀναγκαίου βίου διαγωγήν οὐδὲ τοσαῦτα κεκτημένος.
Χρῆμα χρῆσις.
Ἰώσηπος ἦν δὲ σάββατον ἀργία παντὸς χρήματος ἡμέρα τοῖς Ἰουδαίοις τιμιωτάτη.
καὶ αὖθις κινδυνεύει ἀποσβῆναι τῆς ἀληθείας τὸ χρῆμα.
καὶ Χρήματα παρὰ Ἡροδότῳ ἀντὶ τοῦ πράγματα.
Χρήμασιν ἐδωρήσατο.
Χρήματα χρήματ' ἀνήρ πενιχρὸς δ' οὐδέποτ' ἐσθλός ἐπὶ τῶν διὰ πλοῦτον εὐημερούντων.
Ἀριστόδημός φησι.
μέμνηται τοῦ Ἀριστοδήμου καὶ Ἀλκαῖος ὡς γὰρ δή ποτ' Ἀριστόδαμον φασὶν ἐν Σπάρτᾳ οὐκ ἀπάλαμνον λόγον εἰπεῖν χρήματα χρήματα καὶ τὰ ἑξῆς.
καὶ αὖθις Ἀριστοφάνης οὐκ οἶδ' ὅ τι χρῆμά με ποιεῖς.
σκέψαι τοίνυν ὡς ἐξόν σοι πλουτεῖν καὶ τοῖσιν ἅπασιν ὑπὸ τῶν ἀεὶ δημιζόντων.
Σοφοκλῆς τί χρῆμα δρᾷς Αἶαν τί τῷδ' ἄκλητος οὐδ' ὑπ' ἀγγέλων κληθεὶς ἀφορμᾷς πεῖραν οὔτε του κλύων σάλπιγγος ἀλλὰ νῦν γε πᾶς εὕδει στρατός.
ὁ δ' εἶπε πρός με βαιά ἀεὶ δ' ὑμνούμενα γύναι γυναιξὶ κόσμον ἡ σιγὴ φέρει.
κἀγὼ μαθοῦς' ἔληξα ὁ δ' ἐσσύθη μόνος.
Χρήματα χρήματ' ἀνήρ αὕτη ἀποφθεγματική ἐστιν ὡς τὰ παραγγέλματα τῶν ἑπτὰ σοφῶν.
μέμνηται αὐτῆς Πίνδαρος καὶ Ἀλκαῖος.
ὁμοία τῇ ὡς καὶ ἀρχὴ ἄνδρα δείκνυσι καὶ τὴν κατὰ σαυτὸν ἔλα καὶ τὸ γνῶθι σαυτόν.
λεχθῆναι δὲ αὐτὴν Ἀλκαῖος μὲν ὑπὸ Ἀριστοδήμου τοῦ Σπαρτιάτου φησί Πίνδαρος δὲ ὑπό τινος Ἀργείου τὸ ὄνομα οὕτως λέγων.
ὁ δ' Ἀριστόδημος ἐγκαταριθμεῖται τοῖς σοφοῖς ὑπό τινων.
Χρηματίζεσθαι χρήματα πράττεσθαι.
ἐὰν δέ τις εἴπῃ τὴν λέξιν ἐνεργητικῶς χρηματίζει οὐκέτι τὸ αὐτὸ δηλοῖ ἀλλὰ τὸ πράγμασι χρῆσθαι οἷον φαμέν χρηματίζει ἡ βουλὴ καὶ ὁ δῆμος οἷον πράγμασι σχολάζει.
ἀφ' οὗ χρήματα τὰ πράγματα.
Χρηματίζεσθαι πλουτεῖν.
οὐδὲ χρηματίζομαι πάλαι γάρ μοι ταῦτα ἐδόκει καὶ ἐκ μειρακίων λῆρος καὶ φλήναφοι.
Χρηματίζει δοτικῇ.
ἀποκρίνεται πρᾶγμα διοικεῖ.
οὕτως Ἀππιανὸς ὁ ἱστορικός.
τοῖς πρέσβεσιν ἐχρημάτισε.
Χρηματίζειν ἐστὶ τὸ λόγους διδόναι ἀλλήλοις.
Ἀριστοφάνης καὶ χρηματίζειν πρῶτα περὶ Εὐριπίδου ὅ τι χρὴ παθεῖν.
Χρηματισαμένων χρήματα λαβόντων.
Ἀρριανός χρηματισαμένων δὲ καὶ αὐτῶν τρίτη παρεγένετο πρεσβεία.
Χρηματισάμενοι πραγματευσάμενοι.
καὶ χρηματίσαι μέν ἐστι τὸ πρᾶξαι χρηματίσασθαι τὸ κερδᾶναι.
παρὰ Θουκυδίδῃ.
Χρηματίσεσθαι χρήματα λαβεῖν.
Ἡροφίλα ἡ καὶ Σίβυλλα Ἐρυθραία ἔγραψε βιβλία γʹ μαντικά καὶ ἦλθεν εἰς Ῥώμην χρηματίσεσθαι καταφρονηθεῖσα δὲ ἔκαυσε τὰς δύο βίβλους.
Χρημάτισις χρημάτων συναγωγή.
Αἰλιανός ὁ δὲ τῆς θεοσυλίας τε καὶ ἀθέσμου χρηματίσεως διαφθαρεὶς τὸν μισθὸν ἠνέγκατο τοῦτον πικρότατόν τε καὶ πικρωδέστατον.
πᾶσι δὲ συνετάττετο ποιήσασθαι τοὺς χρηματισμούς.
τουτέστι τὰς διοικήσεις.
καὶ αὖθις ὁ δὲ τοὺς πρεσβευτὰς ἑτοίμως δεξάμενος ἐχρημάτιζε τούτοις.
ἀντὶ τοῦ ἐκοινολογεῖτο λόγους ἐδίδου.
καὶ αὖθις ἐν χρηματισμῷ δικαίῳ δὲ καταστάς.
ὅτι φησὶ Δαμάσκιος τὸν χρηματισμόν  μηδὲν φανεῖσθαι τοῖς ἐν ᾅδου πρὸς βοήθειαν οὐδὲ τὴν τρυφήν οὐδὲ τὰς πολυαράτους ταύτας τιμάς ὧν οὐδὲν προτιμῶσιν οἱ πολιτικοὶ καὶ σφόδρα ὑπὸ τῶν πολλῶν μακαριζόμενοι ὡς εὐδαίμονες ὄντες γε τῇ ἀληθείᾳ κακοδαίμονες.
Χρηματιστής χρημάτων ποριστής ὁ ῥᾳδίως χρήματα πορίζων οὕτω προσαγορεύεται.
κεῖται τὸ ὄνομα παρὰ Λυσίᾳ.
Χρημάτων συνήθως μὲν οἵ τε ἰδιῶται καὶ οἱ ῥήτορες τῷ ὀνόματι τῶν χρημάτων ἐπὶ νομίσματι χρῶνται ἀργυρίου καὶ χρυσίου καὶ ἐπὶ τῆς ὅλης οὐσίας τὴν λέξιν ταύτην ἔταξαν τὸν ἀποκτείναντα ὅσιον εἶναι καὶ θνήσκειν καὶ τὰ χρήματα αὐτοῦ πεπρᾶσθαι.
κεῖται δὲ ἡ λέξις καὶ ἐπὶ πράγματος ἢ προσώπου ἢ λόγου ὡς Ἀντιφῶν τάσσουσι δὲ τὴν λέξιν καὶ ἐπὶ τῶν ἐμπορικῶν φορτίων.
ὁ δὲ Λυσίας ἐπὶ τοῦ χρυσοῦ κατασκευάσματος τίθησι.
Χρημάτων χρυσοῦ νομίσματος.
οἱ δὲ ἤγοντο χρημάτων μεγάλων ἐωνημένοι.
Χρῆμα οἰκτροί ταπεινοί ἐλέους ἄξιοι.
Λιβύων δὲ πρέσβεις χρῆμα οἰκτροί κατὰ κλέος τὸ τῆς παρθένου ἧκον καὶ ἐδέοντο λύσιν τινὰ λοιμοῦ λαβεῖν.
Χρήμη χρεία καὶ σπάνις.
Ἡρόδοτος εἰς τὸν βίον Ὁμήρου τοὺς ἐναντιωθέντας τῇ χρήμῃ αὐτοῦ.
ὅμως ἐν δαπανήμασι μεγάλοις ἐγένετο.
τουτέστι μετρίῳ πλούτῳ καὶ περιουσίᾳ.
Χρῆ μοι μαντεύεται.
Σοφοκλῆς χρῆ μοι τοιαῦθ' ὁ Φοῖβος ὧν πεύσῃ τάχα.
Χρῆν ἔδει.
καὶ Ἐχρῆν ἔπρεπε.
χρῆν δὲ μή τὸ λεγόμενον ἄστροις τὰ καθ' ὑμᾶς σημαίνεσθαι μηδὲ τί λέγει φήμη πυνθάνεσθαι ἀλλὰ μάλιστα μὲν ἔχειν συνόντας εἰ δὲ μή γράμμασιν ὑμετέροις ἐντυγχάνειν.
Χρῆναι πρέπειν.
χρῆναι γὰρ ἤδη ἀφῖχθαι παρ' αὐτόν.
Χρῇς χρῄζεις.
ζήτει ἐν τῷ χρή.
Χρήσασθαι δανείσασθαι.
ὅτι τὸ χρῆσαι τοῦ δανεῖσαι αἱρετώτερον τὸ μὲν γὰρ χρῆσαι ἐπὶ φίλων τὸ δὲ δανεῖσαι πρὸς τοὺς τυχόντας.
Χρήσιμον τὸ ἀγαθόν ὅ τι χρῆσιν ὠφελείας παρέχεται.
Χρήσιμον ὠφέλιμον.
οἱ δὲ οὕτω διεφθάρησαν ὡς μηδὲ τῶν ναυαγίων μηδὲν γίνεσθαι χρήσιμον ἀλλ' ἀχρειωθῆναι αὐτούς.
Χρήσιμον πρᾶγμα ὅ τι χρείαν ὠφελείας παρέχεται εὔχρηστον δέ ὅ τι χρείαν ἐπαινετὴν ἀπεργάζεται.
χρῆσις λέγεται τῶν χρησίμων τινὸς χρεία χρήσιμα δὲ λέγεται τῶν ἀγαθῶν ἰδίως τὰ ὀργανικά.
ὧν οὖν αἱ χρήσεις αἱρετώτεραι καὶ αὐτὰ αἱρετώτερα εἰ γὰρ ἡ χρῆσις τοῦ πλούτου τῆς χρήσεως τῆς ἰσχύος αἱρετωτέρα καὶ ὁ πλοῦτος ἰσχύος αἱρετώτερος.
Χρῆσθαι διοικεῖσθαι δαπανᾶν καταναλίσκειν.
τά τε ἐπιτήδεια παρεσκευακέναι ἄφθονα καὶ ταῦτα προῖκα παρέξειν τῇ στρατιᾷ χρῆσθαι.
Χρήσθων ἀντὶ τοῦ χρήσθωσαν.
καὶ ζήτει ἐν τῷ δρώντων.
Χρησμοδοτῶ καὶ Χρησμοδότημα Χρησμῳδῶ δέ.
Χρησμός προφητεία.
ὁ δὲ Σκιπίων ὁ στρατηγὸς τῶν Ῥωμαίων μετὰ τὴν τῆς Καρχηδόνος καθαίρεσιν θαρσούντων Ῥωμαίων ὡς τῇ εἰρήνῃ καὶ ἡσυχίᾳ τὸ λοιπὸν διάξουσι τοῦ χρόνου παρελθὼν εἰς μέσους ἔφη νῦν μέντοι πολέμων ἀρχαὶ τὰ παρόντα καὶ ἦν χρησμός οὐ λόγος κινδυνεύσομεν γὰρ μὴ ἔχοντες μήτε οὓς φοβήσομεν μήτε οὓς φοβηθῶμεν.
καὶ αὖθις τοῖς Ἀθηναίοις ἐκπίπτει χρησμός λέγων δεῖν χοὰς τοῖς ἐκδίκως τῶν Αἰτωλῶν τεθνεῶσιν ἐπάγειν ἀνὰ πᾶν ἔτος καὶ ἑορτὴν χοὰς ἄγειν καὶ ἐκ τούτου εὐθηνεῖτο τὰ τῆς Ἀττικῆς.
ζήτει χρησμὸν ἐν τῷ δόρυ κηρύκειον.
Χρησμός ζήτει ἐν τῷ Τυρταῖος καὶ ζήτει ἐν τῷ ἀνεῖλε καὶ ζήτει ἐν τῷ Θοῦλις καὶ ζήτει ἐν τῷ Αὔγουστος Καῖσαρ.
καὶ ζήτει τὸ τέλος τοῦ τοιούτου χρησμοῦ ἐν τῷ Σκηπίων.
ζήτει χρησμὸν θαυμάσιον ἐν τῷ δαφίδας.
ζήτει χρησμὸν περὶ ἔρωτος ἐν τῷ Διογένης.
ζήτει χρησμὸν περὶ Αἰγιέων ἐν τῷ Αἰγιεῖς.
ζήτει χρησμὸν καὶ ἐν τῷ Οἰδίπους.
Χρησμῳδεῖν θεολογεῖν.
Χρησμῴδημα μάντευμα.
Χρηστά χρήσιμα καλά.
Χρῆσται δανεισταί.
Χρήστης καὶ ὁ δανείζων καὶ ὁ δανειζόμενος.
ὁ δὲ Ἀριστοφάνης χρήστας τοὺς δανειστὰς λέγει ἡ μὲν γὰρ συνήθεια τοὺς χρεωφειλέτας χρήστας καλεῖ Ἀθηναῖοι δὲ τοὺς μὲν δανειστὰς χρήστας λέγουσιν τοὺς δὲ ὀφειλέτας χρεωφειλέτας.
Φωκυλίδης δὲ κατὰ τὴν συνήθειαν τοὺς χρεωφειλέτας χρήστας καλεῖ λέγων χρήστας κακοὺς ἔμμεναι ἀνδρὸς φεύγειν μή γε ἀνιήσειε διδούς παρὰ καιρὸν ἀπαιτέων.
Χρῆσται δύο σημαίνει τοὔνομα τἀναντία καὶ γὰρ τοὺς δανειστάς ὡς παρ' Ἰσαίῳ.
Ἀριστοφάνης ὑπὸ γὰρ τόκων χρήστων τε δυσκολωτάτων ἄγομαι φέρομαι τὰ χρήματα ἐνεχυράζομαι.
ἐπὶ δὲ τοῦ δανειζομένου Δημοσθένης φησί οἱ δὲ δανεισταὶ τὸ ἐξ ἀρχῆς ἠπατημένοι ὁρῶντες ἑαυτοὺς ἀντὶ τῶν χρημάτων ἄνθρωπον πονηρὸν χρήστην ἄλλο δὲ οὐδέν.
Χρήστην καὶ τὸν δανείσαντα καὶ τὸν δανεισάμενον.
Χρηστήρια τολμήματα πράξεις.
Σοφοκλῆς κείνου χρηστήρια τἀνδρός.
ἢ τὰ διεφθαρμένα ποίμνια παρὰ τὸ διαχρήσασθαι αὐτά.
Χριστήρια δὲ τὰ μετὰ ἐλαίου κεχρισμένα μεθ' οὗ ἐχρίοντο οἱ ἱερεῖς.
διὰ τοῦ ι.
Χρηστήριον τὸ μάντευμα ἤτοι τὸν χρησμὸν τὸ χωρίον τὸ ἱερεῖον.
τὸ δὲ μαντεῖον διχῶς.
Χρηστόν χρήσιμον.
ἐμπολήσαντές τι χρηστὸν εἰς ἀγρὸν ταρίχιον.
Χρηστός ὁ ἀγαθός.
καὶ χρηστὸς ἐξ ἀγάπης ἀλλ' οὐκ ἐξ ἀνάγκης.
Χριστὸς δὲ ὁ ἐν ἐλαίῳ κεχρισμένος.
καὶ Χριστός ὁ κύριος καὶ θεὸς ἡμῶν.
καὶ Χριστὸς βασιλεύς.
Χρηστουργία ἀγαθοεργία.
ἡ δὲ φεύγει ἐπιθυμοῦσα ἀμείψασθαί ποτε χρηστουργίᾳ τὸν ἄνθρωπον.
Χρηστῶς ἀντὶ τοῦ φυλακτικῶς.
Ἀριστοφάνης ἡ δ' Ἀθηναίων πόλις εἰ τοῦτο χρηστῶς εἶχεν οὐκ ἂν ἐσῴζετο εἰ μή τι καινὸν ἄλλο περιειργάζετο.
ἀντὶ τοῦ εἰ ἐφύλαττε τὸν ἀρχαῖον νόμον καὶ μὴ ἐπολυπραγμόνει καὶ τὰς καινὰς ἔφερε πολιτείας.
Χρίμπτεται προσκνᾶται πελάζει ἐγγίζει.
εἰ δή τις φθιμένοις χρίμπτεται εὐφροσύνη.
Χρίομαι αἰτιατικῇ.
Χρείω δὲ τὸ μαντεύομαι διὰ διφθόγγου ἐπὶ ἐνεστῶτος μόνου ἐπὶ δὲ μέλλοντος διὰ τοῦ η.
Χρίσασθαι ἀλείψασθαι.
καὶ ἀποδυσάμενον χρίσασθαι κελεύει ἐλαίῳ.
Χρῖσις τὸ χρῖσμα τοῦ τῆς βασιλείας ἐλαίου ὅπερ οἱ προφῆται διὰ κέρατος ἐπιφερόμενοι ἔχριον τοῖς βασιλεῦσι.
καὶ ὁ Δαβὶδ τῆς μὲν χρίσεως ἠξιώθη διὰ Σαμουήλ τὰς δὲ τοῦ λαοῦ ἀναγορεύσεις ἡ ἱστορία χρίσεις ἀδιαφόρως ὠνόμασε.
καὶ αὖθις νέκταρι δ' εἰνάλιαι Νηρηΐδες ἐχρίσαντο  καὶ νέκυν ἀκταίῃ θῆκαν ὑπὸ σπιλάδι.
Χρῖσμα τὸ τῆς βασιλείας.
ὅτι ὁ Δαβὶδ εἰς βασιλείαν τρίτον ἐχρίσθη.
καὶ σημαίνει καὶ τὸν ἐλαίῳ κεχρισμένον καὶ τὸν προφήτην.
Χριστήρια δέ μεθ' ὧν οἱ ἱερεῖς ἐχρίοντο τοπαλαιόν.
Χριστιανοί ἐπὶ Κλαυδίου βασιλέως Ῥωμαίων Πέτρου τοῦ ἀποστόλου χειροτονήσαντος Εὐόδιον ἐν Ἀντιοχείᾳ μετωνομάσθησαν οἱ πάλαι λεγόμενοι Ναζιραῖοι καὶ Γαλιλαῖοι Χριστιανοί.
Χριστίνα ὄνομα κύριον.
καὶ Χριστίων Χριστίωνος.
Χριστόδωρος Πανίσκου ἀπὸ Κοπτοῦ πόλεως τῆς Αἰγύπτου ἐποποιός.
ἤκμαζεν ἐπὶ τῶν Ἀναστασίου τοῦ βασιλέως χρόνων.
ἔγραψεν Ἰσαυρικὰ ἐν βιβλίοις ἕξ ἔχει δὲ τὴν Ἰσαυρίας ἅλωσιν τὴν ὑπὸ Ἀναστασίου τοῦ βασιλέως γενομένην Πάτρια Κωνσταντινουπόλεως ἐπικῶς βιβλία ιβʹ Πάτρια Θεσσαλονίκης ἐπικῶς βιβλία κεʹ Πάτρια Νάκλης ἔστι δὲ πόλις περὶ Ἡλιούπολιν ἐν ᾗ τὰ καλούμενα Ἄφακα Πάτρια Μιλήτου τῆς Ἰωνίας Πάτρια Τράλλεων Πάτρια Ἀφροδισιάδος Ἔκφρασιν τῶν ἐν τῷ Ζευξίππῳ ἀγαλμάτων καὶ ἄλλα πολλά.
Χριστόδωρος Θηβαῖος ἰλλούστριος.
ἔγραψεν Ἰξευτικὰ δι' ἐπῶν καὶ θαύματα τῶν ἁγίων Ἀναργύρων Κοσμᾶ καὶ Δαμιανοῦ.
Χριστός ὁ κύριος ἡμῶν καὶ θεός.
Χριστός καὶ ὁ κεχρισμένος ἐν ἐλαίῳ.
Χρηστός δὲ ὁ ἀγαθός διὰ τοῦ η.
ζήτει ὀπίσω χρηστός.
Χρόα ἡ χροιά.
βαρυτόνως ὡς ψόα.
Χροῒ δῆλα ὅτι Φερεκύδην τὸν σοφόν φασι φθειριάσαντα τελευτῆσαι ὅτε καὶ Πυθαγόρου παραγενομένου καὶ πυνθανομένου πῶς διακέοιτο διαβαλόντα τῆς θύρας τὸν δάκτυλον εἰπεῖν χροῒ δῆλα.
καὶ τὸ ἐντεῦθεν παρὰ τοῖς φιλολόγοις ἡ λέξις ἐπὶ τῶν χειρόνων τάττεται.
οἱ δὲ ἐπὶ τῶν βελτίστων χρώμενοι διαμαρτάνουσι.
Χρόμιος ὄνομα κύριον.
Χρόνος οἱ φιλόσοφοι ἀσώματον αὐτὸν εἶναί φασι διάστημα ὄντα τῆς τοῦ κόσμου κινήσεως.
τούτου δὲ τὸν μὲν παρῳχηκότα καὶ τὸν μέλλοντα ἀπείρους τὸν δὲ ἐνεστῶτα πεπερασμένον.
ἀρέσκει δ' αὐτοῖς καὶ φθαρτὸν εἶναι τὸν κόσμον οὗ γὰρ τὰ μέρη φθαρτά ἐστι καὶ τὸ ὅλον.
τὰ δὲ μέρη τοῦ κόσμου φθαρτά εἰς ἄλληλα γὰρ μεταβάλλει φθαρτὸς ἄρα καὶ ὁ κόσμος.
καὶ εἴ τι ἐπιδεκτικόν ἐστι τῆς ἐπὶ τὸ χεῖρον μεταβολῆς φθαρτόν ἐστι καὶ ὁ κόσμος ἐξαυχμοῦται γοῦν καὶ ἐξυδατοῦται.
Χρόνος γὰρ εὐμαρὴς θεός τουτέστιν ὁ χρόνος εὐμαρῶς παρέρχεται.
ἢ οὕτως εὐχερής ἐστιν ὁ χρόνος ὥστε μετελθεῖν τοὺς ἀδίκους.
Χρόνου πόδα ἀπὸ Εὐριπίδου.
Ἀριστοφάνης αἰθέρα Διὸς δωμάτιον ἢ χρόνου πόδα.
ἀντὶ τοῦ Εὐριπίδου τοῦ ταῦτα λέγοντος.
καὶ αὖθις χρόνου γὰρ ἄν σοι καιρὸν ἐξείργει λόγος.
ἀφαιρεῖται γὰρ τὴν εὐκαιρίαν τῶν μελλόντων πραχθῆναι ἡ τῶν λόγων ἀδολεσχία.
Χροός σώματος.
καὶ Ὅμηρος ἀλλ' οὔπη χροὸς εἴσατο.
διῄρηται ὁ χρόος ἀντὶ τοῦ ὁ χρώς.
διὸ καὶ βαρύνεται.
τὸ δὲ εἴσατο ἐφάνη.
λοῦσαι δ' Ἰνωπῷ καθαρὸν χρόα βᾶθι δ' ἐς οἴκους.
Χρῴζω καὶ Καταχρῴζω τὸ καλὸν τοῦ πράγματος κατέχρῳζε.
Χρῶμα τοῦτο σημαίνει τὸ ἐν τοῖς σώμασιν ὡς τὸ λευκὸν καὶ τὸ μέλαν καὶ τὰ τούτων μεταξύ σημαίνει καὶ τὸ ἐν τοῖς μέλεσι λέγεται γάρ τι καὶ κατὰ μουσικὴν χρῶμα τρία γὰρ μέλη τῆς μελῳδίας ἁρμονικοὶ εἶναί φασιν ἃς ἰδίως χρόας καλοῦσι τήν τε τοῦ μαλακοῦ χρώματος καὶ τὴν τοῦ διατονικοῦ χρώματος.
καὶ εἰσὶ διαφοραί ἄλλαι μὲν τοῦ ἐν τοῖς σώμασι χρώματος ὡς τὸ συγκριτικὸν καὶ διακριτικὸν ὄψεως ἄλλαι δὲ τοῦ ἐν τοῖς μέλεσι τὸ γὰρ ἡμιτονιαῖον καὶ διεσιαῖον καὶ τὸ μαλακόν ὁμώνυμον.
Διόδωρος ὁ δὲ βάρβαρος μαστιζόμενος ὄμμα ἔχων ἄτρεπτον καὶ χρῶμα καθάπερ θηρίον ἐκαρτέρει.
Χρῶμα ὅτι ὁπηνίκα τὸ κρυσταλλοειδὲς τοῦ ὀφθαλμοῦ ἀπό τινος πάθους χρωματισθῇ δοκοῦμεν τῷ αὐτῷ χρώματι καὶ τὸν ἀέρα καὶ τὰ ἄλλα ὁρατὰ κεχρῶσθαι.
Χρῶμα δέ φησιν ὁρατὸν τὸ ἐπὶ τοῦ καθ' αὑτὸ ὑπάρχον ὁρατοῦ καθ' αὑτὸ δὲ ὁρατόν φησι τὴν ἐπιφάνειαν.
καθ' αὑτὸ δὲ ὁρατὸν ἡ ἐπιφάνεια οὐχ οὕτως ὡς τῷ ὁρισμῷ καθ' αὑτό διττὸν γὰρ τὸ καθ' αὑτό.
ἢ ὅπερ ἐν τῷ ὁρισμῷ τοῦ ὑποκειμένου παραλαμβάνεται ὡς τὸ ζῷον καὶ τὸ λογικὸν ἐν τῷ ὁρισμῷ τοῦ ἀνθρώπου ταῦτα γὰρ καθ' αὑτὸ ὑπάρχει τῷ ἀνθρώπῳ ἢ οὗ ἐν τῷ ὁρισμῷ τὸ ὑποκείμενον παραλαμβάνεται ὡς ἐν τῷ ὁρισμῷ τοῦ ἀρτίου ἢ τοῦ περιττοῦ ὁ ἀριθμός καὶ ἐν τῷ ὁρισμῷ τῆς σιμότητος ἡ ῥίς.
ταῦτα γὰρ καθ' αὑτὸ ὑπάρχουσι τῷ ὁρισμῷ.
οὐχ οὕτως οὖν φησι καθ' αὑτὸ ὁρατὸν τὴν ἐπιφάνειαν ἀλλ' ὡς ἔχουσαν ἐν ἑαυτῇ τὸ αἴτιον τοῦ ὁρατὸν εἶναι.
τῷ μὲν γὰρ διαφανεῖς εἶναι τοὺς λίθους διαβαίνουσι διὰ τοῦ βάθους αἱ ὄψεις ἢ τῶν χρωμάτων αἱ ἐνέργειαι.
διὰ τοῦ χρώματος δὲ τοῦ ἐν τῇ ἐπιφανείᾳ τῶν λίθων ἀντιλαμβανόμεθα καὶ διὰ τοῦτο δοκοῦμεν καὶ τὸ ἐν βάθει χρῶμα ἑωρακέναι.
καὶ Πισίδης οὐκ ἔστι ταῦτα πρὸς χάριν κεχρωσμένα ἁπλοῖ δὲ πάντες τῆς ἀληθείας λόγοι.
ζήτει περὶ χρώματος ἐν τῷ φαιόν.
Χρῶμαι δοτικῇ.
Χρωμένῳ χρησμὸν αἰτοῦντι χρησμὸν ἐπερωτῶντι ἢ μαντευομένῳ.
Χρῶμις ὄνομα κύριον.
Χρώς σῶμα ἰδέα.
Χρῶσαν τὴν χρησμῳδοῦσαν.
Θουκυδίδης χρῶσαν Λακεδαιμονίοις.
Χρωσθῆναι χρωματισθῆναι.
Χρωστήρ ὁ χρωματίζων.
ἐν Ἐπιγράμμασι καὶ μολίβῳ χρωστῆρι κανὼν τύπον ὀρθὸν ὀπάζων.
Χρωτί σώματι.
Χρωτίζεται πλησιάζει.
Ἀριστοφάνης Νεφέλαις τῆς ἀνδρείας ἕνεκα ταύτης.
εὐτυχία γένοιτ' ἀνθρώπῳ ὅτι προήκων εἰς βαθὺ τῆς ἡλικίας νεωτέροις τὴν φύσιν αὐτοῦ πράγμασι χρωτίζεται  καὶ σοφίαν ἐπασκεῖ.
λέγεται δὲ ἐπὶ τῶν μουσικῶν χρωματικὸν καὶ διατονικόν μουσικῆς εἴδη.
Χροιά χροία δὲ παροξυτόνως οἱ Ἀττικοί.
ὡς ἥδομαι πρῶτα τὴν χροίαν ἰδών.
ἡ δὲ κοινὴ ὀξυτόνως.
Χρόα δὲ βαρυτόνως ὡς ψόα.
Χρυσᾶ τὸ ἁπλᾶ καὶ διπλᾶ καὶ πολλαπλᾶ πάντα τὰ τοιαῦτα περισπῶσιν οἱ Ἀττικοί ἀργυρᾶ χρυσᾶ καὶ κεραμεᾶ ἀπὸ τοῦ κεραμεοῦν καὶ φοινικᾶ ἀπὸ τοῦ φοινικοῦν.
Χρυσάμπυκας χρυσοχαλίνους.
Χρυσάνθιος οὗτος ἐκ Σάρδεων ἦν φιλόσοφος ὃν διὰ γραμμάτων μεταπέμπεται Ἰουλιανός.
ὁ δὲ κατὰ χώραν ἔμενε τοῦτο ἐπελθὸν αὐτῷ πράττειν ἐκ τοῦ θείου.
ὅς γε οὐ πρὸς τὴν περιτρέχουσαν καὶ κενὴν δόξαν ἀνέφερε τὸν ἑαυτοῦ βίον ἀλλὰ πάντα εἰς τὸ θεῖον ὑπερτιθείς ἐκεῖθεν ἅπαντα ἔπραττε.
Χρυσάορον χρυσοφάσγανον ἢ χρυσοκίθαρον.
Χρυσαυγοῦντα ἀστράπτοντα στίλβοντα.
Χρύσεος ὁ χρυσοῦς.
Χρύσειος χείρ.
καὶ Χρύσειον ἔργον.
Χρυσῆ εἰκών ὤμνυον οἱ Ἀθήνησιν ἄρχοντες ἂν μὴ παρέλθωσιν ἐφ' οἷς ἄρχουσι χρυσῆν εἰκόνα αὐτῶν ἀναθήσειν ἐν ἄστει ἐν Πυθοῖ ἐν Ὀλυμπίᾳ.
Χρυσηΐς ὄνομα κύριον.
Χρυσηλάκατος ἡ καλλίτοξος ἡ χρυσότοξος.
Χρυσήνιος κυρίως ἡ ἀπὸ μέρους καλή.
δίφρος εὐάρμοστος.
Χρυσῆν σειρήν οὕτως ὑπὸ Ὁμήρου τὸν ἥλιον λεγόμενον ἐν Θεαιτήτῳ Πλάτων φησί.
Χρυσίδιον τὸ μικρὸν χρυσίον ὑποκοριστικῶς.
Χρυσίζω τὸ χρυσὸν λαμβάνω.
Χρυσίππειοι μαθηταί οἱ τοῦ Χρυσίππου.
Χρύσιππος Ἀπολλωνίδου Σολεὺς ἢ Ταρσεύς φιλόσοφος μαθητὴς Κλεάνθους καθηγησάμενος τῆς Στωϊκῆς σχολῆς μετὰ Κλεάνθην.
καὶ τελευτήσας οʹ καὶ τρίων ἐτῶν ὑπὸ τοῦ πιεῖν ἄκρατον καὶ ἰλιγγιάσαι κατὰ δὲ ἄλλους ὑπὸ γέλωτος ἀπείρου ἐπὶ ρμγʹ ὀλυμπιάδος.
συντέταχε δὲ βιβλία πλεῖον ἢ ψʹ φιλόσοφά τε καὶ ἱστορικὰ καὶ γραμματικά.
Χρύσιππος ὄνομα κύριον.
ὅτι Χρύσιππος ὁ φιλόσοφος τοιούτους τινὰς ἠρώτα λόγους ὁ λέγων τοῖς ἀμυήτοις τὰ μυστήρια ἀσεβεῖ ὁ δέ γε ἱεροφάντης τοῖς ἀμυήτοις λέγει ἀσεβεῖ ἄρα ὁ ἱεροφάντης.
ὅ ἐστιν ἐν τῇ πόλει τοῦτο καὶ ἐν τῇ οἰκίᾳ οὐκ ἔστι δὲ φρέαρ ἐν τῇ πόλει οὐδ' ἄρα ἐν τῇ οἰκίᾳ.
ἔστι τις κεφαλή ἐκείνην δὲ οὐκ ἔχεις ἔστι δέ γε τις κεφαλή ἣν οὐκ ἔχεις οὐκ ἄρα ἔχεις κεφαλήν.
εἴ τίς ἐστιν ἐν Μεγάροις οὐκ ἔστιν ἐν Ἀθήναις ἄνθρωπος δέ ἐστιν ἐν Μεγάροις οὐκ ἄρα ἐστὶν ἄνθρωπος ἐν Ἀθήναις.
εἴ τι λαλεῖς τοῦτό σου διὰ στόματος διέρχεται ἅμαξαν δὲ λαλεῖς ἅμαξά σου ἄρα διὰ τοῦ στόματος διέρχεται.
εἴ τι οὐκ ἀπέβαλες τοῦτο ἔχεις κέρατα δὲ οὐκ ἀπέβαλες κέρατα ἄρα ἔχεις.
Χρυσίς ἡ χρυσῆ φιάλη.
οἴ μ' ὡς ἐλεήμων εἴμ' ἀεὶ τῶν χρυσίδων.
ἀντὶ τοῦ ἥττων.
Χρυσίτης εἶδος λίθου χρυσῖτις δὲ γῆ.
πλὴν τοῦ ἀετίτης λυχνίτης καὶ ἀχάτης τὰ δὲ λοιπὰ διὰ τοῦ ι.
Χρυσόγεων τὸ ἔχον χρυσῆν γῆν.
Χρυσόγειον δέ.
Χρυσόγονος ὄνομα κύριον.
Ἐπιστολὴ Ἀναστασίας τῆς μάρτυρος πρὸς Χρυσόγονον.
τῷ ἁγίῳ ὁμολογητῇ Χριστοῦ Χρυσογόνῳ Ἀναστασία χαίρειν.
εἰ καὶ μάλιστα ὁ ἐμὸς πατὴρ τὰ εἴδωλα προσεκύνει ἀλλ' οὖν ἡ μήτηρ μου Φάνεια διὰ παντὸς ἐν Χριστιανοῖς οὖσα ἐξότου με ἐγέννησε Χριστιανήν με ἐποίησε.
μετὰ δὲ τὸν θάνατον αὐτῆς ἐζεύχθην ἀνδρὶ μιαρωτάτῳ οὗτινος χάριτι θεοῦ τὴν συνάφειαν διέφυγον δεομένη τοῦ κυρίου ἡμῶν Ἰησοῦ Χριστοῦ νυκτός τε καὶ ἡμέρας ῥυσθῆναι ἀπὸ τοῦ μιαροῦ εἰδωλολάτρου ἐκείνου ὅστις τὴν ἐμὴν περιουσίαν ἑξῆς διαφαίνεται μετὰ μιαρῶν καὶ εἰδωλολατρῶν ἀνδρῶν ἐξήντλησεν ἐμὲ δὲ ὡσανεὶ φαρμακὸν καὶ ἱερόσυλον βαρυτάτῃ φυλακῇ παραδέδωκεν ὥστε με τὴν πρόσκαιρον ἀπολέσαι ζωήν καὶ οὐδέν μοι παρὲξ τῆς ψυχῆς περιλέλειπται.
πλὴν εὔχομαι μετὰ τῆς τοῦ θεοῦ ἐλπίδος ἀποθανεῖν.
ὅμως εἰ καὶ καυχῶμαι ἐν τῇ ὁμολογίᾳ τοῦ Χριστοῦ μου πάνυ λυποῦμαι ὅτι τὴν ἐμὴν περιουσίαν ἣν ηὐχόμην περὶ τοὺς δούλους τοῦ θεοῦ δαπανῆσαι ὁ μιαρὸς ἐκεῖνος ἄνθρωπος δαιμονολάτραις ἐπιχορηγεῖ καὶ ἅπερ ἐγὼ ἐπιδοῦναι τοῖς τοῦ θεοῦ δούλοις ηὐχόμην ταῦτα αἰσχροῖς καὶ ἀνοσίοις ἀνθρώποις ἐπιδίδωσι.
καὶ διὰ τοῦτο παρακαλῶ σε δοῦλε Χριστοῦ τοῦ θεοῦ ἵνα σπουδαίως ὑπὲρ ἐμοῦ τὸν θεὸν δυσωπήσῃς ὥστε εἰ μὲν προγινώσκει ὁ θεός πιστεῦσαι τὸν ἐμὸν ἄνδρα Πόπλιον εἰς τὸν Χριστόν εἰ δὲ μή γε συγχωρῆσαι αὐτὸν ταῖς οἰκείαις ἐναπολέσθαι ἀπάταις ἐμὲ δὲ ῥύσασθαι ἀπ' αὐτοῦ.
κάλλιον γάρ μοι τὸ ἀποθανεῖν ἢ τὸν υἱὸν τοῦ θεοῦ ἀπαρνήσασθαι καὶ τοῖς πιστεύουσιν εἰς αὐτὸν ἐμποδίσαι.
αὐτὸς δὲ ὁ παντοδυνάστης Χριστὸς μαρτυρεῖ ὅταν ἀπαλλαγήσωμαι τῆς πλάνης ταύτης τοῖς ἁγίοις προσκαρτερήσω καὶ τὰς ὑπὲρ αὐτῶν φροντίδας καθάπερ ἠρξάμην μέχρι παντὸς ἀναδέξομαι.
ἔρρωσο δοῦλε τοῦ θεοῦ καὶ μέμνησό μου.
ὁ δὲ Χρυσόγονος δεξάμενος ἔγραψεν οὕτως.
Χρυσόγονος Ἀναστασίᾳ χαίρειν.
χειμαζομένῃ σοι ταῖς θυέλλαις τοῦ βίου ὁ ἐπὶ τῶν κυμάτων βαδίσας Χριστὸς βοηθήσοι ἵνα τὴν τοῦ Διαβόλου δύναμιν τῷ λόγῳ αὐτοῦ καταργήσῃς.
μεγαλοφρόνως τοίνυν καὶ ὡσανεὶ ἐν μέσῃ τῇ θαλάσσῃ κειμένη πίστευσον τῷ Χριστῷ ἐπισκέψασθαί σε καὶ πρὸς ἑαυτὴν ἐπιστρέψασα ἀναβόησον μετὰ τοῦ προφήτου εἰπόντος ἵνα τί περίλυπος εἶ ἡ ψυχή μου καὶ τὰ ἑξῆς.
διπλῆ γὰρ ἡ δύναμις τῆς τοῦ θεοῦ χάριτος ἀποδείκνυται.
καὶ γὰρ τὰ πρόσκαιρά σοι περιττεύσει καὶ προστεθήσεταί σοι τὰ ἐπουράνια.
ὁ δὲ θεὸς τοὺς μὴ παρακαλοῦντας αὐτὸν ὑπὲρ ἀγαθῶν ἀποστρέφεται.
οὐδὲ γάρ ἐστιν εὐτελὲς τὸ χάρισμα αὐτοῦ.
βλέπε μὴ ταραχθῇς ἐν τούτῳ ὅτι εὐσεβῶς διαγινομένῃ σοι πρὸς τὸν Χριστὸν συμβαίνει τἀναντία.
οὐδὲ γὰρ ἀπατᾷ σε ὁ Χριστός ἀλλὰ δοκιμάζει σε.
οὔτε ἀσφαλής ἐστιν παρὰ τῶν ἀνθρώπων βοήθεια ὡς σὺ νομίζεις τῆς γραφῆς λεγούσης ἐπικατάρατος ἄνθρωπος ὁ ἐλπίζων ἐπ' ἄνθρωπον καὶ εὐλογημένος ὁ ἄνθρωπος ὁ ἐλπίζων ἐπὶ τὸν θεόν.
βλέπε γενναίως καὶ ἀγρύπνως καὶ τρανῶς διάφυγε πᾶσαν ἁμαρτίαν.
ταύτην παρὰ τοῦ θεοῦ ζήτησον παραμυθίαν οὗ τινος τὰς ἐντολὰς φύλαττε.
ἤδη γὰρ ὁ τῆς σωτηρίας καιρὸς ἐλεύσεται ἐπί σε καὶ καθάπερ μετὰ σκοτεινὴν νύκτα τὸ διαυγὲς φῶς τοῦ θεοῦ ἐπιλάμψει σοι καὶ καθάπερ μετὰ χειμῶνα ἱλαρός σοι καὶ εὔδιος ἐπιγελάσει καιρός καὶ ὡς πᾶσι τοῖς διὰ τὸν θεὸν θλιβομένοις παράσχῃ σοι τὴν πρόσκαιρον ὑπομονήν δι' ἣν τὸν αἰώνιον ἀπολήψῃ μισθόν.
ἔρρωσο ἐν κυρίῳ καὶ εὔχου ὑπὲρ ἐμοῦ.
καὶ αὖθις γράφει ἡ αὐτὴ πρὸς τὸν αὐτόν.
Χρυσογόνῳ τῷ ὁμολογητῇ τοῦ Χριστοῦ Ἀναστασία χαίρειν.
ὅτι τὸ τέλος πάρεστι τῷ σώματί μου εὔχου ὑπὲρ ἐμοῦ ἵνα ἐκεῖνός μου ἀποδέξηται τὴν ψυχήν δι' ὃν ταύτας τὰς θλίψεις ὑπομένω.
πρὸς ταῦτα Χρυσόγονος ἀντέγραψεν οὕτως.
τῇ τοῦ θεοῦ δούλῃ Ἀναστασίᾳ Χρυσόγονος.
δηλόν ἐστιν ὅτι τὸ φῶς ἀποκρύπτει τὸ σκότος οὕτω καὶ μετὰ ἀσθένειαν ἡ σωτηρία ἐπέρχεται καὶ ἡ ζωὴ μετὰ θάνατον τοῖς ἀξίοις ἐπιδίδοται.
τὸ γὰρ αὐτὸ ἔχει τέλος ἥ τε εὐτυχία ἥ τε δυστυχία τῶν ἀνθρωπίνων πραγμάτων ἵνα μηδὲ οἱ ταπεινοὶ στυγνάζωσι μηδὲ οἱ μεγαλοφρονοῦντες καυχήσωνται.
μία γὰρ θάλασσά ἐστιν ἐν ᾗ τὰ πλοῖα τοῦ ἡμετέρου σώματος διατρέχει καὶ ὑφ' ἑνὸς κυβερνήτου εὐθύνεται.
ὧν τινων τοίνυν αἱ ναῦς ἰσχύρωνται ταῖς τροπίσιν ὠχυρωμέναι ἀβλαβεῖς τὸ πέλαγος διατρέχουσιν αἱ δὲ ἀσθενεῖς καὶ δίχα κυμάτων ἐπ' αὐτῆς τῆς γαλήνης κινδυνεύουσιν ἐγγὺς γὰρ ἀπωλείας εἰσὶν αἱ μὴ πρὸς τὸν λιμένα τῆς σωτηρίας σπουδάζουσαι ἐλθεῖν.
σὺ δὲ ἀκατάγνωστος τυγχάνουσα τοῦ Χριστοῦ δούλη τὸν σταυρὸν ἐν πάσῃ σου τῇ ψυχῇ διακράτησον καὶ σεαυτὴν πρὸς σωτηρίαν παρασκεύασον ὥστε μετὰ τῶν μαρτύρων τοῦ Χριστοῦ ἀριθμηθῆναί σε.
Χρυσοδαίδαλτον τίμιον.
Χρυσοεψητεῖον ἔνθα χωνεύουσι καὶ ἕψουσι τὸν χρυσόν.
Χρυσομαλλώ ὄνομα ὀρχηστρίδος εἶτα ἑταίρας.
ἤκμαζεν ἐπὶ Ἰουστινιανοῦ καὶ Θεοδώρας.
Χρυσομανῶ δοτικῇ.
Χρυσόπολις ἐμπόριον τῆς Χαλκηδονίας ἔνθα οἱ Ἕλληνες οἱ σὺν Κύρῳ μισθοφορήσαντες ἔμειναν ἡμέρας ἑπτὰ λαφυροπωλοῦντες ὥς φησι Ξενοφῶν.
Χρυσόρραπις χρυσῆν ῥάβδον ἔχων.
Χρυσὸς Κολοφώνιος οἱ Κολοφώνιοι τὸν κάλλιστον χρυσὸν εἰργάσαντο καὶ γὰρ πολύ φασι παραλλάττειν τοῦ ἄλλου τὸν Κολοφώνιον χρυσόν.
καὶ τάχα ἴσως οἱ ἐκπεσόντες τῆς οἰκείας Λυδῶν τὰ περὶ Θρᾴκην καὶ Στρυμόνα χρύσεια κατέσχον μέταλλα σύν τισιν Ἰώνων καὶ ἐσπούδασαν περὶ τὸν χρυσόν.
λύσις ὀνείρου χρυσὸν κρατῶν ἄπρακτος ὧν θέλεις ἔσῃ.
Χρυσοτόρευτα χρυσόγλυφα.
Χρυσοῦν δέρας ζήτει ἐν τῷ δέρας.
Χρυσοχάλινον τὸ λαμπρόν τὸ τερπνόν.
οὐκέτι χρυσοχάλινον ὁρᾷ φάος ἠελίοιο.
Χρυσοχοεῖον Δείναρχός φησι πάλιν παρ' Αἰσχίνην ἀποφοιτήσας παρὰ τούτῳ δηλονότι χρυσοχοεῖν ἐμάνθανεν ἀλλ' οὐ τὸ προκείμενον αὐτῷ πράττειν ἢ πάσχειν.
κέχρηται δὲ τῇ παροιμίᾳ καὶ Πλάτων τί δέ ἦδ' ὃς ὁ Θρασύμαχος χρυσοχοεῖ.
ἄρξασθαι δέ φασι τὴν παροιμίαν ἐντεῦθεν ἔπεσέ τις φήμη ποτὲ εἰς τὸ πλῆθος τῶν Ἀθηναίων ὡς ἐν Ὑμηττῷ χρυσοῦ ψῆγμα πολὺ φανείη καὶ φυλάττοιτο ὑπὸ τῶν μαχίμων μυρμήκων.
οἱ δὲ ἀναλαβόντες ὅπλα ἐξέθεον ἐπ' αὐτούς ἄπρακτοι δὲ ὑποστρέψαντες καὶ μάτην κεκακοπαθηκότες ἔσκωπτον ἀλλήλους λέγοντες σὺ δὲ ᾤου χρυσοχοήσειν.
ὅπερ δηλοῖ σὺ δὲ ᾤου ψῆγμα πολὺ συλλέξας καὶ χρυσοχοήσας πλουτήσειν.
ἐχλευάζοντο δὲ ὑπὸ τῶν κωμικῶν.
Εὔβουλος γοῦν φησιν ἡμεῖς ποτ' ἄνδρας Κεκροπίδας ἐπείσαμεν λαβόντας εἰς Ὑμηττὸν ἐξελθεῖν ὅπλα.
Χρυσῷ καταπάττων ἡμᾶς οὐ γινώσκεις ἐπὶ τῶν εἰκῆ διαλοιδορουμένων.
ἐπιφέρει γάρ νῦν δὲ κόσμος τοῦτ' ἐστί μοι.
τουτέστι τὸ τοιαῦτ' ἀκούειν.
Χοινίκαιον ὄρος.
Χοίνικες οὐ μόνον τὸ μέτρον ἀλλὰ καὶ τὰς πέδας σημαίνει τὸ ὄνομα.
αἱ χοίνικες πέδαι τινές εἰσι χοῖνιξ δὲ πᾶν περιφερές.
διὸ καὶ τὸ μέτρον χοῖνιξ καλεῖται.
Ἀριστοφάνης Πλούτῳ αἱ κνῆμαι δέ σου βοῶσιν ἰοὺ ἰού τὰς χοίνικας καὶ τὰς πέδας ποθοῦσαι.
Χοίνικες οἷς τὰς περιόδους μετροῦσιν Αἰγύπτιοι.
σπανιώτερον δὲ τὸ γένος τῶν θεωρητικωτάτων ψυχῶν ἢ τὸ τοῦ χοίνικος ᾧ τὰς περιόδους μετροῦσιν Αἰγύπτιοι οἷος ἦν Ἀμοῦς καὶ Ἀντώνιος.
Χοιράδες πέτραι λεῖαι ἐν θαλάσσῃ ἢ ἐξοχαί ἢ ὄχθοι πετρῶν.
Χοιρίλη ἡ Ἑκάβη.
Χοιρίλος Ἀθηναῖος τραγικός ξδʹ ὀλυμπιάδι καθεὶς εἰς ἀγῶνας καὶ ἐδίδαξε μὲν δράματα ἑξήκοντα καὶ ἑκατόν ἐνίκησε δὲ ιγʹ.
οὗτος κατά τινας τοῖς προσωπείοις καὶ τῇ σκηνῇ τῶν στολῶν ἐπεχείρησεν.
Χοιρίλος Σάμιος τινὲς δὲ Ἰασέα ἄλλοι δὲ Ἁλικαρνασέα ἱστοροῦσι.
γενέσθαι δὲ κατὰ Πανύασιν τοῖς χρόνοις ἐπὶ δὲ τῶν Περσικῶν ὀλυμπιάδι οεʹ νεανίσκον ἤδη εἶναι δοῦλόν τε Σαμίου τινὸς αὐτὸν γενέσθαι εὐειδῆ πάνυ τὴν ὥραν φυγεῖν τε ἐκ Σάμου καὶ Ἡροδότῳ τῷ ἱστορικῷ παρεδρεύσαντα λόγων ἐρασθῆναι οὗτινος αὐτὸν καὶ παιδικὰ γεγονέναι φασίν.
ἐπιθέσθαι δὲ ποιητικῇ καὶ τελευτῆσαι ἐν Μακεδονίᾳ παρὰ Ἀρχελάῳ τῷ τότε αὐτῆς βασιλεῖ.
ἔγραψε δὲ ταῦτα τὴν Ἀθηναίων νίκην κατὰ Ξέρξου ἐφ' οὗ ποιήματος κατὰ στίχον στατῆρα χρυσοῦν ἔλαβε καὶ σὺν τοῖς Ὁμήρου ἀναγινώσκεσθαι ἐψηφίσθη Λαμιακά καὶ ἄλλα τινὰ ποιήματα αὐτοῦ φέρεται.
Χοιρῖναι κόγχαι θαλάσσιαι αἷς καὶ ἐν τοῖς δικαστηρίοις ἐχρῶντο Ἀθήνησι.
καὶ ἡ θρὶξ τοῦ χοίρου.
οὕτω κιττῶμαι διὰ τῶν σανίδων μετὰ χοιρίνης περιελθεῖν.
Χοιρίων μυστηρικῶν ἐν τοῖς μυστηρίοις τῆς Δήμητρος χοῖρος ἐθύετο ἀνάκειται γὰρ τὸ ζῷον τῇ θεῷ.
Χοιρογρύλλιος ὕστριξ ἀκανθόχοιρος.
τουτέστιν ἐχῖνος χερσαῖος.
Χοιρόθλιψ ὦ οὗτος τυφεδανὲ καὶ χοιρόθλιψ.
Χοιροκομεῖον πλεκτὸν ἀγγεῖον ἐν ᾧ τοὺς νέους ἔτρεφον χοίρους περιδήσαντες.
ἢ ὁ πάτταλος ἐν ᾧ δεσμεύοντες τοὺς χοίρους ἔτρεφον.
Ἀριστοφάνης ἀπὸ τῆς Σπάρτης οἵδε πρέσβεις χωροῦσιν ἕλκοντες ὑπήνας ὥσπερ χοιροκομεῖον περὶ τοῖς μηροῖσιν ἔχοντες.
ἐπεὶ ἦλθον ἐγκεκολπωμένα τὰ ἱμάτια ἔχοντες.
Χοῖρος τὸ ζῷον.
παρὰ Κορινθίοις δὲ τὸ γυναικεῖον αἰδοῖον.
ἔνθεν καὶ παροιμία Ἀκροκορινθία ἔοικας χοιροπωλήσειν.
ἀντὶ τοῦ ἔοικας μισθαρνήσειν ἐν Κορίνθῳ πολλαὶ γὰρ ἐκεῖ ἑταῖραι.
Χυδαῖος εὐτελής παμπληθής.
Χύδην κεχυμένως.
Χυλῷ τῷ ῥοφήματι.
Ἀριστοφάνης μίξον ἡμᾶς φιλίας χυλῷ.
καὶ Χυλὸς πτισάνης ἡ ἀπὸ τῆς ζείας.
Χυμός ζήτει ἐν τῷ ὕδωρ καὶ ζήτει ἐν τῷ φαιόν καὶ ζήτει ἐν τῷ γλῶττα.
Χυτή ἡ ἐπιχεομένη τοῖς νεκροῖς γῆ.
Χύτλα ὑδρέλαιον.
καὶ χυτλάζειν τὸ μιγνύναι καὶ διαχεῖν.
χύτλα λέγεται κυρίως τὸ ὑγροῦ ἔτι ἀπὸ ὕδατος ὄντος τοῦ σώματος ἀλείψασθαι.
φράσον δέ μοι εἰς ὅ τι τεῦχος χεύομαι ποσὶ χύτλα καὶ ὁππόθεν.
ὑγρὸν χύτλασον σεαυτὸν ἐν τοῖς στρώμασι γυμναστικῶς.
Χύτλος γὰρ τὸ μεθ' ὕδατος ἔλαιον.
Χυτλώσαιντο ἀλείψαιντο.
Χυτόν χῶμα.
καὶ ὁ ξεστὸς λίθος.
Χύτραν ποικίλλειν ἐπὶ τῶν ἀδυνάτων.
καὶ ἀνηνύτων.
Χύτραν τρέφειν ἐπὶ τῶν τεγῶν ἐτίθεσαν ὅπως μὴ προσέρχωνται αἱ γλαῦκες.
Χύτρασον ὕγρανον.
Χύτραις ἱδρυτέον Ἀριστοφάνης τί δ' ἄλλο γ' ἢ ταύτην χύτραις ἱδρυτέον τουτέστι τὴν εἰρήνην ὁπότε γὰρ μέλλοιεν βωμοὺς καθιδρύειν ἢ ἀγάλματα θεοῦ ἕψοντες ὄσπρια ἀπήρχοντο τούτων τοῖς ἀφιδρυμένοις χαριστήρια ἀπονέμοντες τῆς πρώτης διαίτης.
Ἀριστοφάνης Δαναΐσι μαρτύρομαι δὲ Ζηνὸς Ἑρκείου χύτρας μεθ' ὧν ὁ βωμὸς οὗτος ἱδρύσθη ποτέ.
ἔστι δ' ὅτε καὶ πολυτελεστέρῳ ἱερείῳ ἀφιδρύοντο.
ἑρμᾶς δὲ ἱδρύοντες πρὸ τῶν θυρῶν καὶ ἄλλα τινὰ ἱδρύματα ὑπὲρ τοῦ μὴ βραδύνειν τὴν ἀνάστασιν χύτραις ἀθάρας ἱδρύεσθαι.
μεμφόμενοι δὲ ὡς πολυτίμητον οὖσαν ἄλλαις ἱερωσύναις αὐτὴν ἱδρύσαντο.
ὡς οἱ μὲν νέφος ἐχθρὸν ἀπωσάμενοι πολέμοιο εἰρήνην εἵλοντο ἱδρύσανθ' ἱερείῳ.
ὡς τοῦ Ἑρμοῦ χύτραισιν ἱδρυμένου.
Χύτραις λημᾶν καὶ κολοκύνταις ἐπὶ τῶν ἀμβλυωττόντων.
Χυτρέα τὸν κεραμέα καὶ δημιουργὸν τῶν τοιούτων σκευῶν.
καὶ Πλάτων ἐν Πολιτείᾳ.
Χυτρεύς κεραμεύς.
ἀφ' ἑνὸς εἴδους τῶν κεραμευομένων τῆς χύτρας.
Χυτρεοῦν ὀστράκινον εὐτελῆ χύτρας ἄξιον.
Ἀριστοφάνης οἴμοι δείλαιος ὅτε καὶ σὲ χυτρεοῦν ὄντα θεὸν ἡγησάμην.
Χυτρεῖον ἐν ᾧ αἱ χύτραι.
Χυτρίνδα παιδιά καθέζεται γὰρ ἐν μέσῳ οἱ δὲ κύκλῳ περιθέοντες παίζουσιν αὐτόν ἕως ἐφάψηταί τινος ὃς ἀντ' αὐτοῦ κάθηται.
χυτρίνδα ὡς βασιλίνδα καὶ ἄλλα εἴδη.
πρὸ μιᾶς ὁ τόνος.
Χύτρον χῶμα.
καὶ φιλήματος εἶδος.
καὶ ἐν Ἐπιγράμμασι χύτρον τοι ταύτην τε κρεαγρίδα.
εἰσιὼν καὶ ἐξιὼν ὁ Σαλούστιος πρὸς τοὺς ἑταίρους ἑώρα τοὺς χυτρόποδας ἀχράντους ἀεὶ καὶ ἀκάπνους ὥσπερ ἐν ἀγορᾷ πρὸς ὠνὴν ἐγκειμένους ἐποιεῖτο δὲ μέγιστον ἀπύρῳ διαίτῃ κεχρῆσθαι πολὺν χρόνον.
Χύτροι ἑορτὴ Ἀθήνησιν ἐν μιᾷ δὲ ἡμέρᾳ ἤγοντο οἵ τε Χύτροι καὶ οἱ Χόες ἐν ᾧ πᾶν σπέρμα εἰς χύτραν ἑψήσαντες ἔθυον Διονύσῳ καὶ Ἑρμῇ.
Θεόπομπός φησι τοὺς διασωθέντας ἐκ τοῦ κατακλυσμοῦ ἕψειν χύτρα πανσπερμίας ὅθεν οὕτω κληθῆναι τὴν ἑορτήν καὶ θύειν τοῖς Χοῦσιν Ἑρμῇ Χθονίῳ τῆς δὲ χύτρας οὐδένα γεύσασθαι.
τοῦτο δὲ ποιῆσαι τοὺς περισωθέντας ἱλασκομένους τὸν Ἑρμῆν καὶ περὶ τῶν ἀποθανόντων.
Χύτροι πόλις ἐστὶν ἐν Κύπρῳ οὕτω καλουμένη.
ἔστι δὲ καὶ Ἀττική τις ἑορτὴ Χύτροι.
ἤγετο δὲ ἡ ἑορτὴ Ἀνθεστηριῶνος τρίτῃ ἐπὶ δέκα ὡς Φιλόχορος.
Ψαθάλλειν τὸ ψηλαφᾶν καὶ μαλάττειν αἰσχρῶς.
Ψαθαρόν ἁπαλόν.
οὕτως Πλάτων καὶ Ἀριστοτέλης Περὶ ζῴων.
Ψαθυριανοί αἵρεσίς τις οὕτω καλουμένη διότι Θεόκτιστός τις ψαθυροπώλης διαπύρως τῷ λόγῳ τῷδε συνίστατο.
καὶ ζήτει ἐν τῷ Ἀρειανός.
Ψαθυρόν ξηρόν.
καὶ τὰ ὀστᾶ μου ὡς καῦσις ἐψαθυρώθη.
Ψακάζει ῥαίνει.
Ἀριστοφάνης ἔνδον ἀργυρίου μὴ ψακὰς ᾖ πάνυ πάμπαν.
ἀντὶ τοῦ οὐδὲ τὸ σμικρότατον ὃ καὶ νιφὰς καλεῖται.
ἢ μηδὲ ὀβολοῦ ὄντος ἡμῖν.
Ψάκελον μέγα.
Ψακροπόδης ὄνομα ἐπίθετον.
Ψαλάσσετε ψηλαφᾶτε.
Ἀριστοφάνης ᾗπερ ἱερεῖον τοί μ' ὑποψαλάσσετε.
τὰ γὰρ ἱερεῖα μέλλοντες θύειν ἐψηλάφων εἰ λιπαρά ἐστι.
καὶ Ἀψάλακτος Ἀριστοφάνης πρῶτος ἀπῆλθον ἀψάλακτος ἀλλ' ὅμως Λακωνικὸν πνέων.
Ψαλίδα ἣν ἡμεῖς ἁψῖδα φαμέν.
Νόμων ιβʹ θήκην δὲ ὑπὸ γῆν αὐτοῖς εἰργασμένην εἶναι ψαλίδα προμήκη λίθων πολυτίμων.
Ψαλίοις χαλινοῖς.
Ἀριστοφάνης πάταγον χρυσοχάλινον ψαλίων.
Ψαλλομένης τιλλομένης.
κυρίως δέ ἐστι ψάλλειν τὸ ἄκροις τοῖς δακτύλοις τῶν χορδῶν ἅπτεσθαι.
ἐν Ἐπιγράμμασι μιλτοφυρῆ τε σχοῖνον ὑπ' ἀκρονύχῳ ψαλλομένην κανόνι.
Ψαλλόμενος ὁ ἀκροώμενος ψάλτου καὶ κιθαριζόμενος ὁ κιθάρας.
ὁ δὲ Φραάτης ἐπὶ δίφρου χρυσοῦ ἐκάθητο τὴν νευρὰν τοῦ τόξου ψάλλων.
ἀντὶ τοῦ προσεγγίζων.
Ψάλλω δοτικῇ.
αἰτιατικῇ δέ τὴν νευρὰν τοῦ τόξου ψάλλων.
Ψαλτήριον ὄργανον μουσικόν ὅπερ καὶ ναῦλα καλεῖται.
Ψάλτης καὶ ψαλτής τὰ εἰς της λήγοντα ἔχοντα τὴν παραλήγουσαν εἰς ἀμετάβολον λήγουσαν ἀπρόσληπτα ὄντα τοῦ ς κατὰ τὴν γενικήν βαρύνεται εἰ μὴ εἴη μετοχικά οἷον ὑφάντης ἀγύρτης Εὐφράτης τὸ δὲ ἑκοντὴς καὶ ἐθελοντὴς μετοχικά.
παρὰ δὲ Ἀττικοῖς ὀξύνονται καθαρτής ἀμυντής ἐπὶ τοῦ βοηθοῦ φαιδρυντής ποικιλτής ψαλτής πραϋντής.
Ψάλτιγξ κιθάρα.
Ψάμαθος παραθαλάσσιος ἄμμος ἄμαθος γὰρ ἡ μεσόγειος.
ὅτι ἄμαθος ἡ τῆς πεδιάδος κόνις ψάμαθος δὲ ἡ τῆς θαλάσσης.
Ψαμμήτιχος ὅτι Ψαμμήτιχος ὁ βασιλεὺς Αἰγυπτίων Ἄζωτον πόλιν ἐπολιόρκησεν ἐς ὃ ἐξεῖλεν.
αὕτη δὲ ἡ Ἄζωτος ἁπασέων πολίων ἐπιπλεῖστον χρόνον πολιορκουμένη ἀντέσχε τῶν ἡμεῖς ἴδμεν.
Ψαμίς τὸ ἄρμενον καὶ καμάρα καὶ ἐπὶ ὑδρορρόου τάσσεται καὶ ἡ ταχεῖα κίνησις.
Ψαμίτη νησύδριον.
καὶ ζήτει ἐν τῷ Ἑκάτην.
ψάμιτον δὲ ἐστὶ ψαιστῶν τις ἰδέα.
καὶ ζήτει ὁμοίως.
Ψαμμακοσιογάργαρα ἀπὸ λέξεων τὸ σύνθετον ἐγένετο δηλουσῶν πολλά σύγκειται γὰρ ἀπὸ τοῦ τῆς ψάμμου τὸν ἀριθμὸν εἰδέναι ὁ γὰρ Πύθιος νεανιεύεται τῆς ψάμμου τὸν ἀριθμὸν εἰδέναι οἶδα δ' ἐγὼ ψάμμου τ' ἀριθμὸν καὶ μέτρα θαλάσσης.
καὶ Εὔπολις ἐπεσημήνατο τὴν λέξιν εἰπών ἀριθμεῖν θεατὰς ψαμμακοσίους.
δύναται δὲ ἐγκεῖσθαι τῇ λέξει τὰ κοσια ἥτις ἐστὶ κατάληξις τῶν μετὰ τὸν δέκα ἀριθμὸν μέχρι τῶν χιλίων ὃς πλήθους ἐστὶ πολλοῦ σημαντικός οἷον διακόσια τριακόσια καὶ τὰ ἑξῆς.
τὸ δὲ γάργαρα καὶ αὐτὸ ἐπὶ πλήθους λαμβάνεται διὰ τὴν συγγένειαν τοῦ γ τὴν πρὸς τὸ κ εἴρηται δὲ ἀντὶ τοῦ ἄφατα καὶ ἀναρίθμητα.
τὸ δὲ κάρκαιρε παρὰ τῷ ποιητῇ κάρκαιρε δὲ γαῖα πόδεσσι.
μέμνηται καὶ Κρατῖνος ἀρίστων ἀνδρῶν πᾶσα γαργαίρει πόλις.
οἷον πλήθει.
ἄλλως οἷον πολλὰ καὶ ἀναρίθμητα τὸ γὰρ ψαμμακόσια καθ' ἑαυτὸ ἐπὶ πλήθους ἐτίθετο.
παρὰ μὲν Εὐπόλιδι ἐν Χρυσῷ γένει οὕτως ἀριθμεῖν θεατὰς ψαμμακοσίους.
ἀπὸ τῆς ψάμμου ἀριθμητικῶς γεγενημένον.
καὶ τὰ γάργαρα δὲ ἐπὶ πλήθους ἐτίθετο ὡς ἐν Λίμναις ἀνδρῶν ἐπακτῶν πᾶσα γάργαιρ' ἑστία.
καὶ παρὰ Ἀριστομένει ἐν Βοηθοῖς ἔνδον γὰρ ἡμῖν γάργαρα.
καὶ παρὰ Σώφρονι ἁ δὲ οἰκία τῶν ἀργυρωμάτων γάργαιρε.
καὶ ἐν τῇ τραγῳδίᾳ χρημάτων τε γάργαρα.
θέλουσι δέ τινες καὶ τὸ παρὰ τῷ ποιητῇ κάρκαιρε δὲ γαῖα πόδεσσι τὴν πολλὴν κίνησιν τῶν ποδῶν σημαίνειν οἷον γάργαιρε.
καὶ τὸν καρκίνον δὲ οὕτως ὀνομάζεσθαι διὰ τὸ πλῆθος τῶν ποδῶν.
Ψαμμίαιχος ὄνομα κύριον.
Ψάμμος ἡ παραθαλάσσιος γῆ.
Περιοίσειν τὸ περιέσεσθαι καὶ ἀνθέξειν.
Θουκυδίδης ζʹ.
Ψανθοφάνιχος οὕτως ἐκαλεῖτο Ἰωσὴφ ὑπὸ Φαραώ.
τουτέστι κρυπτῶν εὑρετής.
Ψᾶρες καὶ κολοιοί εἴδη ὀρνέων.
Ψαρόν εἶδος χρωμάτων.
Ψαρὸς γὰρ ἵππος ὁ τὸ χρῶμα τοιοῦτος.
ἢ ὁ ταχύς ἀπὸ τοῦ ψαίρειν.
ἔνθεν καὶ αἰψηρός.
Ψαττάλλειν καὶ Ψαθάλλειν τὸ ψηλαφᾶν καὶ μαλάττειν αἰσχρῶς.
Ψαύει γενικῇ.
ὡς ἐμψύχῳ θεοῦ κιβωτῷ ψαυέτω μηδαμῶς.
αἱ δὲ σάρκες τοῦ ἁγίου προσψαύσασαι τῷ πυρί.
Ψαφαρῇ καὶ νάρδῳ ψαφαρῇ κεγχρίτισιν ἰσχάσιν ἀμφί.
καὶ αὖθις ἐν Μύθοις ἔστασαν οὐδὲ κόμας ψαφαρῇ μίαντο κονίῃ.
Ψαφαρόν ἀσθενές ἐλαφρόν κακόν εὔθραυστον.
Ἀππιανός ὅτι Ἀννίβας ὁ στρατηγὸς Καρχηδονίων διαβὰς τὰ Πυρηναῖα ὄρη καὶ διέβη εἰς τὴν Κελτικήν τὴν νῦν Γαλατίαν καὶ διώδευε τὴν χώραν.
ἐλθὼν δὲ ἐπὶ τὰ Ἄλπεια ὄρη καὶ εὑρὼν ἀπόκρημνα ἰσχυρῶς ἐπέβαινε κἀκείνοις ὑπὸ τόλμης κακοπαθῶν τὴν μὲν ὕλην τέμνων καὶ κατακαίων τὴν δὲ τέφραν σβεννὺς ὕδατι καὶ ὄξει καὶ τὴν τέφραν τοῦδε ψαφαρὰν γινομένην σφύραις σιδηραῖς θραύων καὶ ὁδοποιῶν.
Ψαίκαλον τὸ ἀρνίον.
Ψαίρειν τὸ ταχύνειν.
ἔνθεν καὶ αἰψηρός.
Ψαιστά ἄλφιτα ἐλαίῳ καὶ οἴνῳ δεδευμένα.
ἅπερ ἐπεθυμίων τοῖς θεοῖς.
ψαιστὰ δὲ καλεῖται ἀπὸ τῆς τοῦ μύλωνος περιψήσεως.
ἢ πέμμα.
ἢ εἶδος πλακοῦντος.
καὶ ἐν Ἐπιγράμμασι σοὶ τάδε πέμπω ψαιστία καὶ λιτῆς δῶρα θυηπολίης.
καὶ αὖθις ἐν Ἐπιγράμμασι καὶ ψαιστῶν ὀλίγον δράγμα πενιχραλέον.
καὶ Ψαιστῶν ἅπερ ἦν ἄλφιτα ὑπὸ μύλης κατεψητισμένα.
καὶ αὖθις ψαιστά τε πιήεντα καὶ εὐθήσαυρον ἔλαιον.
τὸ δὲ πιήεντα λιπαρά.
Ψαίστορα σπόγγον ἔχειν καλάμων ψαίστορ' ἀπὸ Κνιδίων.
Ψέγω αἰτιατικῇ.
Ψεδνή ἀραιά.
καὶ Ψεδνός ἀραιόθριξ μαδαρός.
Ψεκάς δρόσος.
Ἀντίμαχος οὕτως ἐκαλεῖτο Ψεκάς.
ἐπὶ τῶν πτυελωδῶν.
οὗτος δὲ μελῶν ἦν ποιητής.
οὕτω δὲ ἐκλήθη διότι προσέρραινε τοὺς ὁμιλοῦντας διαλεγόμενος.
ἦν δέ τις καὶ Ὀλυμπικὸς οὕτω καλούμενος.
ἐδόκει δὲ ὁ Ἀντίμαχος οὗτος ψήφισμα πεποιηκέναι ὅτι μὴ δεῖ κωμῳδεῖν ἐξ ὀνόματος καὶ ἐπὶ τούτῳ πολλοὶ τῶν ποιητῶν οὐ προσῆλθον ληψόμενοι τὸν χορὸν καὶ πολλοὶ τῶν χορευόντων ἐπείνων.
περὶ τούτου τοῦ Ἀντιμάχου φησὶν Ἀριστοφάνης ὃν ἔτ' ἐπίδοιμι τευθίδος δεόμενον ἡ δ' ὠπτημένη σίζουσα πάραλος ἐπὶ τραπέζης κειμένη ὀκέλλοι κᾆτα μέλλοντος λαβεῖν αὐτοῦ κύων ἁρπάσας φάγοι.
τοῦτο μὲν αὐτῷ κακὸν ἕν.
Ψεκτέος οἰκοδομήματα Ἀσσύρια καὶ δαπανηρὰς λειτουργίας χαίρειν ἐάσαντας χρὴ τοὺς ἄρχοντας ἄρχειν ψεκτέος γὰρ ὁ ἄρχων ὁ χαίρων οἰκοδομήμασιν εὐπρεπέσι.
Ψελίῳ περιοχῇ.
ὁ κύριος ἐν Ἰὼβ περὶ τοῦ δράκοντος τουτέστι τοῦ διαβόλου ψελίῳ δὲ τρυπήσεις τὸ χεῖλος αὐτοῦ.
τὸ Ψέλιον κόσμος τῆς χειρός.
καὶ Αἰλιανὸς ἐν τῷ Περὶ προνοίας παρ' οὐδὲν τιθέμενος τὴν τοῦ ἱεροῦ γράμματος συμβουλήν ὅπερ οὖν οἷα δήπου ψέλιον τῷ βασιλεῖ τῶν Αἰγυπτίων ἐκ τοῦ νόμου προσήρτητο ἀναστέλλον τῶν ἀδικημάτων.
Ψελλός ἀσήμως ἀνάρθρως λαλῶν τραυλός.
Ψενδυνοί σπόνδυλοι.
Ψευδάμαξυς ὁ ψευδόπλουτος.
Ψευδατραφάξυος πλέα ἀντὶ τοῦ πλήρη ψευσμάτων.
ἀτράφαξυς δὲ εἶδος λαχάνου ὃ ταχέως εἰς μέγεθος αὔξεται.
ἐπεὶ οὖν ὁ Κλέων ψευδῆ κατὰ τῶν ἱππέων κατηγόρησε καὶ ἡ βουλὴ πείθεσθαι ἐδόκει ψευδατραφάξυος πλέαν εἶπε τὴν βουλὴν γεγονέναι διαβάλλων μὲν ὡς ψεύστην τὸν Κλέωνα τῆς δὲ βουλῆς καθαπτόμενος ὡς τοῖς ψευδομένοις καὶ διαβάλλουσι πειθομένην εὐχερῶς καὶ ῥᾳδίως ὥσπερ καὶ τὸ λάχανον αὔξεται.
Ψευδεγγραφή ὄνομα δίκης ἐστίν ἣν εἰσίασιν οἱ γεγραμμένοι ὀφείλειν τῷ δημοσίῳ ὡς καταψευσαμένου αὐτὸν τοῦ ἐγγράψαντος ἐν τῇ σανίδι τῇ παρὰ τῇ θεῷ κειμένῃ ὡς ἀδίκως ἐγγραφέντες ὀφείλειν τῷ δημοσίῳ.
Ψευδέγγραφος δίκη τῶν δημόσια ὀφειλόντων τὰ ὀνόματα ἀπογράφονται οἱ ταμίαι καὶ ὅσα ἕκαστος ὀφείλει.
ἐὰν οὖν μὴ ὀφείλοντα ἐγγράψῃ τις ἢ ὀφείλοντα μὲν ἐγγράψῃ πλέον δὲ τοῦ ὀφειλήματος οὗτος ψευδεγγραφῆς κρίνεται.
Ψευδενέδρα Ξενοφῶν ὡς δὲ ἐφοβοῦντο τὴν εἰς Τραπεζοῦντα κατάβασιν πρανὴς γὰρ ἦν ψευδενέδραν ἐποιήσαντο.
Ψευδῆ ψευδῶς.
Ψευδηγόρος ψευδολόγος.
Ψευδὴς ἐγγραφή τοῦτο μὲν ὄνομα δίκης.
ζητήσει δ' ἄν τις τίνι διαφέρει ψευδεγγραφὴ βουλεύσεως καὶ γὰρ διαφέροντα τίθησιν ὁ Λυκοῦργος.
τάχα οὖν ψευδεγγραφῆς μὲν ἐλάγχανον οἱ μὴ ὀφείλοντες μέν ἐγγραφέντες δὲ ψευδῶς βουλεύσεως δέ οἱ πάλαι μὲν ὠφληκότες ἀποδόντες δὲ καὶ αὖθις κατ' ἐπιβουλὴν ψευδῶς ἐγγραφέντες.
Ψευδοκλησία ὄνομα δίκης ἐστὶν ἣν εἰσίασιν οἱ γεγραμμένοι ὀφείλειν τῷ δημοσίῳ ἐπειδὰν αἰτιῶνταί τινας ψευδῶς κατεσκευάσθαι κλητῆρας καθ' ἑαυτῶν ὡς τὴν δίκην ἀφ' ἧς ὦφλον ὡς Ἰσαῖός φησι.
Ψεύδομαι αἰτιατικῇ.
Ψευδομυθία ψευδολογία.
Ψευδόπτωμα Ἀριστοφάνης εἰ δέ που πέσοιεν εἰς τὸν ὦμον ἐν μάχῃ τινί τοῦτ' ἀπεψήσαντ' ἄν.
διὰ τὸ μὴ φαίνεσθαι πεπτωκέναι.
τὸ δὲ εἶδος τοῦ παλαίσματος ψευδόπτωμα καλοῦσιν.
ὃ δὲ λέγει τοιοῦτόν ἐστιν ὅτι οἱ πρόγονοι εἰ καὶ ἡττήθησαν τὴν ἧτταν ἀνεκαλοῦντο καὶ τοῖς νενικηκόσιν ἡττηθεῖσιν ἐκ δευτέρου πλέον τῆς προτέρας δίκης οὐδὲν ἦν.
Ψευδόπυρα στρατήγημα ὅπερ ποιοῦσι διὰ νυκτὸς καίοντες πυρὰ πρὸς κατάπληξιν τῶν πολεμίων.
Ψευδοσέληνον ἡ ἀμαυρὰ σελήνη.
Ψεῦδος ἡ ἀνθρωπίνη εὐημερία.
καὶ ὁ Δαβίδ ἐγὼ εἶπα ἐν τῇ ἐκστάσει μου πᾶς ἄνθρωπος ψεύστης.
Ψευδώνυμοι διεψευσμένοι τῷ ὀνόματι ψευδολόγοι.
Ψευσθέντα ἀπατηθέντα.
ψευσθέντα δὲ αὐτὸν ὑπ' ἀνδρὸς ἀπατεῶνος μὴ μένειν ἀπόμαχον.
ἐκείνῳ γὰρ βουλαί τε καὶ λόγοι παντοῖοι ὅπως τοῦ πολέμου περιέσοιτο.
καὶ Ψευσθῆναι γενικῇ.
Ψεῦσον σύνηθες τὸ σχῆμα.
Μένανδρος οἶσθ' ὃ ποίησον.
καὶ ὁ Σοφοκλῆς.
μὴ ψεῦσον ὦ Ζεῦ τῆς ἐπιούσης ἐλπίδος.
Ψεῖσαι σιτίσαι ψωμίσαι.
Ψήγματα μικρὰ κομμάτια.
Ψηκεδών κονιορτός.
Ψήκτρα ἐργαλεῖον δι' οὗ τοὺς ἵππους κνήθομεν.
ἐν Ἐπιγράμμασι καὶ πριστὸν ψήκτρης κνῆσμα σιδηρόδετον.
καὶ αὖθις καὶ ψήκτραν ἵππων ἐρυσίτριχα τήν τ' ἐπὶ νώτων μάστιγα ῥοίζης μητέρα θαρσαλέην.
καί ψήκτραν ἄκιτιν ἀπέπτυσεν.
ὅτι ὁ ψηκτὴρ καὶ δεῖνος λέγεται.
Ψηλαφίζει ἀντὶ τοῦ ψηλαφᾷ.
οὕτως Ἀναξίλας.
καὶ Ψηλαφῶ αἰτιατικῇ.
Ψῆλαι ἀντὶ τοῦ ψᾶλαι κατὰ τροπήν.
Ψήληκες τῶν ἀλεκτρυόνων οἱ νοθαγένναι.
Ψῆνας τοὺς ἰχθύας.
Ψῆνες κωνώπια τὰ ἐν τοῖς ὀλύνθοις γινόμενα.
οἵτινες καὶ τῶν ὀλύνθων περιαπτομένων ταῖς συκαῖς πεπαίνουσι τὰ σῦκα.
καὶ Ὑπεψηνισμένη ἀπὸ τούτου ἡ ἐγκύμων.
καὶ παροιμία οὐδεὶς κομήτης ὅστις οὐ ψηνίζεται.
ὅστις οὔ.
τὸ δὲ ἀκροτελεύτιον αὐτὸς σὺ πρὸς τὴν ἠχὼ τοῦ τριμέτρου συνάρμοσον.
οὐ γὰρ ἔγωγε φθέγξομαι τὸ δεινὸν ἐκεῖνο καὶ πρᾶγμα καὶ ὄνομα.
Ψηνός ὁ φαλακρός.
Ψηνύξαι ξύσαι σοβῆσαι.
Ψῆρας ψάρους.
Ὅμηρος κολοιούς τε ψῆράς τε.
καὶ αὖθις ὁ πρὶν ἐγὼ καὶ ψῆρα καὶ ἁρπάκτειραν ἐρύκων σπέρματος ὑψιπετῆ Βιστονίαν γέρανον.
Ψηρόν ξηρόν.
Ψησία εἶδος ἰχθύων.
Ψῆττα τῶν πλατέων τις ἰχθύων.
ἔνιοι βούγλωσσον.
δοκεῖ δέ τισιν ἐκ δύο συγκεῖσθαι δερμάτων τὴν ἰδέαν διῄρηται δὲ κατὰ τὸ μέσον ὡς οἱ σφῆκες.
ἢ ὄρνεόν ἐστι τετμημένον κατὰ τὸ μέσον ὡς οἱ σφῆκες.
Ἀριστοφάνης ἐγὼ δέ κἂν ὡσπερεὶ ψῆτταν δοκῶ δοῦναι ἐμαυτῆς παρταμοῦσα θ' ἥμισυ.
ἀντὶ τοῦ κἂν συμβῇ τέμνεσθαί μου τὸ ἥμισυ βούλομαι.
Ψηφῖδες ψῆφοι.
Ψηφίσματα γνῶμαι ἀρέσκουσαι.
ξυνήρεσε δὲ τὰ τοιάδε εἰ ὁ Ῥωμαίων βασιλεὺς τῷ δόγματι ἐπιψηφίσοιτο.
ἀντὶ τοῦ ἀρεσθῇ.
Ψηφολόγοι ψηφολόγοι εἰσὶν οἱ ψηφοπαῖκται.
ψηφολογικοὶ γοῦν οἱ πλανῶντες καὶ ἀπατῶντες ὥσπερ οἱ ψηφολόγοι τοὺς ὀφθαλμοὺς τῷ τάχει τῆς μεταθέσεως τῶν ψήφων ἀπατῶντες συναρπάζουσι.
Ψηφολόγοι οἱ λόγον καὶ φροντίδα ποιούμενοι τῆς διὰ τῶν ψήφων ἀπάτης.
Ψῆφος κρίσις ἀπόφασις διαλαλιά λόγος.
καὶ Ἀψήφιστον.
ὁ κατέχων τὸ ἀψήφιστον ἐν γνώσει ἐπιτελεῖ πᾶσαν τὴν γραφήν.
καὶ αὖθις οὐ γὰρ ἔσται δύναμις οὐδ' ἢν ἑπτάκις σὺ ψηφίσῃ.
οἱ γὰρ γέροντες ἀεὶ ἐψηφίζοντο τί πρακτέον καὶ τί μή.
ψῆφον καλοῦμεν τὸν λίθον τὸν ἐν τῷ δακτυλίῳ καὶ τῶν χρημάτων τὸν ἀριθμόν.
Ψῆφος μέλαινα ἡ καταδικάζουσα λευκὴ δὲ ἡ δικαιοῦσα.
Πισίδης ψήφου μελαίνης ἐξεφώνησε κρίσιν.
Ψηφοφορία ἡ πολλῶν ψῆφος καὶ ἀποδοχή.
κοὐχὶ μὴ παύσησθε τῶν ψηφισμάτων πρὶν ἂν τοῦ σκέλους λαβὼν ὑμᾶς τις ἐκτραχηλίσαι θέλων.
Ψήχειν καταμάσσειν τρίβειν ξύειν.
οἱ δὲ Μαυρούσιοι παραυτίκα τοὺς ἵππους ἔψηχον οἱ δὲ λόγχας οἱ δὲ ξίφη ἠκόνων.
καὶ ἐν Ἐπιγράμμασι ψήχει καὶ πέτρην ὁ πολὺς χρόνος οὐδὲ σιδήρου φείδεται ἀλλὰ μιῇ πάντ' ὀλέκει δρεπάνῃ.
Ψηχόμαν τὸν δικαστήν.
Ψηχράν τὴν λεπτήν.
Ψιά χαρά.
Ψιάδες ῥανίδες σταγόνες ψεκάδες.
καὶ ἐπίρρημα Ψιαθηδόν.
Ψιάθου θηλυκόν.
λέγεται δὲ παρ' Ἀριστοφάνει καὶ ἀρσενικῶς τοὺς ψιάθους.
Ψίδωνες διάβολοι ψίθυροι.
Ψίεντα μακάριον.
Ψιζομένη κλαίουσα.
Ψιῆναι ψέξαι.
Ψιθυρίζει αἰτιατικῇ.
ἠρέμα εἰς τὸ οὖς διαλέγεται.
καί Ἀφροδίτης ψιθύρου ἱερόν.
πνέοντος ἀνέμου μαλακοῦ καὶ ἠρέμα διὰ τῶν φύλλων εἰσιόντος ὥσπερ προσλαλεῖ τὰ δένδρα ὅπερ ψιθυρίζειν λέγεται.
καὶ Θεόκριτος ἁδύ τι τὸ ψιθύρισμα καὶ ἁ πίτυς αἰπόλε τήνα.
καὶ Λόγος ψίθυρος ὁ διάβολος.
Σοφοκλῆς τοιούσδε λόγους ψιθύρους πλάσσων.
Ψιθυριστοῦ Ἑρμοῦ καὶ Ἔρωτος καὶ Ἀφροδίτης ἅπερ πρῶτος ἐποίησεν ὥς φησι Ζώπυρος Θησεύς ἐπεὶ Φαῖδρα ὥς φασιν ἐψιθύριζε Θησεῖ κατὰ Ἱππολύτου διαβάλλουσα αὐτόν.
οἱ δὲ ἀνθρωπινώτερόν φασιν Ἑρμῆν Ψιθυριστήν παρὰ τὸ ἀνθρώπους ἐκεῖ συνερχομένους τὰ ἀπόρρητα συντίθεσθαι καὶ ψιθυρίζειν ἀλλήλοις περὶ ὧν βούλονται.
Ψιθυρισμὸς δὲ ἡ τῶν παρόντων κακολογία παρὰ τῷ Ἀποστόλῳ.
Ψιθυριστὴς Ἑρμῆς ἦν τις Ἀθήνησιν Ἑρμῆς οὕτω καλούμενος.
ἐτιμᾶτο δὲ Ἀθήνησι καὶ Ψίθυρος Ἀφροδίτη καὶ Ἑρμῆς Ψίθυρος.
Ψιλεύς ἐπ' ἄκρου χοροῦ ἱστάμενος.
ὅθεν καὶ φιλόψιλος παρὰ Ἀλκμᾶνι ἡ φιλοῦσα ἐπ' ἄκρου χοροῦ ἵστασθαι.
Ψιλοδάπιδας τὰς ψιλὰς καὶ μὴ μαλλωτὰς δάπιδας λέγουσι.
Ψιλοκόρης φαλακρός.
Ψιλόν γυμνόν.
καὶ ἀντὶ τοῦ ἔρημον.
τὰ δὲ θηρία ὕστερον ἑάλω ψιλὰ τῶν Ἰνδῶν.
Ψιλός τάξις ἐστὶν ἀγεννεστάτη ἥ τις προβάλλεται ἔμπροσθεν τοῦ στρατοπέδου γυμνῶν ἀόπλων καὶ ἐὰν ταραχὴ γένηται ἐκείνη πρώτη ἀναιρεῖται.
οἴμοι κακοδαίμων ψιλὸς αὖ στρατεύσομαι.
τοῦτο δὲ εἴρηκε διότι ἐψίλωτο.
Εὐνάπιος δὲ λέγει ψιλὸν δὲ οἷον κοῦφον.
αὐξίλια δὲ οἱ Ῥωμαῖοι τὰ τέλη ταῦτα προσαγορεύουσι τὸ τῆς βοηθείας ὀξὺ καὶ παρὰ τὰς χρείας εὐκίνητον οὕτω προσαγορεύοντες.
καὶ ἡ τραγῳδία αὖθις αὖ πάλιν εἴσειμι πρὸς σὲ ψιλός οὐκ ἔχων τροφήν.
λέγεται καὶ Ψιλή ἡ ἀσθενής.
Ψιλοί οἱ μὴ καθωπλισμένοι μέν ἐν καιρῷ δὲ τῆς μάχης τῷ παρατυχόντι ἢ λίθῳ ἢ ξύλῳ ἢ ἄλλῳ τινὶ ὀργάνῳ χρώμενοι ἢ τοξόται.
παρὰ τὸ σκευῇ ψιλῇ χρῆσθαι.
Ψίμαρον εὐδιαῖον.
Ψιμύθιον χρῶμα ἑταιρικόν.
Ψινάδες παρὰ Θεοφράστῳ αἱ ῥοιάδες αἱ ἄμπελοι.
ἔνιοι τὰς δρυπεπεῖς ἐλαίας.
Ψινάζει ἀπορρεῖ τὰ ἀσθενῆ τοῦ καρποῦ φυλλορροεῖ.
Ψινύθιον φαῦλον.
Ψίξ ψιχὸς κλίνεται.
Ψίω τὸ ἐμβρωματίζω.
καὶ Ψῖσαι ψωμίσαι.
καὶ Ψισθεῖεν ψωμισθεῖεν τραφεῖεν διὰ ψιχῶν.
καὶ Ψιώχω.
Ψιττακίαν ὑποδήματος γυναικείου γένος.
ὄνομα ὀρνέου.
ὅτι τῶν πτηνῶν ὅσα παραπλησίαν ἔχει τὴν γλῶτταν καὶ τὴν τῶν γενύων διάθεσιν ταῖς τῶν ἀνθρώπων δύναται μιμεῖσθαι διάλεκτον οἷον κίτται καὶ ψίττακοι καὶ τὰ ὅμοια.
Ψίτται ἰχθύων γένος.
Ψῖχες ἀρσενικῶς οἱ ψῖχες καὶ τοὺς ψῖχας.
ὁ δὲ Θεολόγος θηλυκῶς λέγει ψὶξ παραδραμοῦσα τὸ φαυλότατον.
καὶ Ψιχίον.
Ψόα τὸ μέρος τοῦ σώματος.
ἐν ταύταις ἔγκεινται οἱ νεφροί δι' ὧν αἱ ὀρέξεις κινεῖσθαι πεφύκασι.
καὶ Δαβίδ ὅτι αἱ ψόαι μου ἐπλήσθησαν ἐμπαιγμάτων.
ἡ κακολογία.
Ψόθος ἀκαθαρσία.
οὕτως Φρύνιχος.
Ψολόεν φλογόεν πῦρ.
Ψολόεντα κεραυνόν τὸν ὀξέως φθείροντα.
Ψολόεις ἡ εὐθεῖα.
Ψολοκομπία ἀλαζονεία.
Ἀριστοφάνης Ἱππεῦσιν ἥσθην ἀπειλαῖς ἐγέλασα ψολοκομπίαις.
μεγαλοδοξίαις καὶ μεγαλοπορίαις.
ἀπὸ τῶν προειρημένων ὀνομάτων τοῦ βροντᾶν καὶ ταράττειν τὴν γῆν καὶ κρημνοὺς ἐρείδειν καὶ κεραυνοῖς χρῆσθαι τῶν γὰρ κεραυνῶν οἱ μὲν καταιβάται οἱ δὲ ψολόεντες οἱ κατὰ τὴν ψαῦσιν ὀλλύντες οἱ δὲ ἀργῆτες καλοῦνται.
Ψουδία ψευδῆ.
Ψοφοδεής δειλός τοὺς ψόφους φοβούμενος.
Ψόφος ὅτι ὁ ψόφος ὁ μὲν δυνάμει ὁ δὲ ἐνεργείᾳ καὶ τὰ μὲν δύναται ψοφεῖν τὰ δὲ οὔ.
τὰ μὲν οὖν δυνάμενα ψοφεῖν ἐστι τὰ στερεὰ καὶ λεῖα ἐν οἷς ἐστιν ὁ δυνάμει ψόφος ὅταν ἐνεργῇ καθό ἐστι ψοφητικά ἡ γὰρ ἐπιτηδειότης τοῦ δύνασθαι ψοφεῖν οὗτός ἐστιν ὁ δυνάμει ψόφος.
ὅταν δὲ δυνάμενα ποιῇ οὗτός ἐστιν ὁ ἐνεργείᾳ.
ἔστι δὲ ψόφος πληγὴ ἀέρος τοιῶσδε γινομένη δεῖ γὰρ εἰς τὸ γενέσθαι ψόφον δύο σκληρῶν σωμάτων συνεμπτώσεως καὶ λείων σωμάτων ἀθρόαν συνέμπτωσιν πρὸς ἄλληλα γενέσθαι.
ἐν γὰρ τούτοις ὁ ἐναπολαμβανόμενος ἀὴρ ἀθρόως ἐκθλιβόμενος ποιεῖ τὸν ψόφον.
οὔτε γὰρ τὰ μαλακὰ τῶν σωμάτων ψόφον ποιεῖ οἷον σπόγγος ἔρια οὔτε τὰ σκληρὰ μέν ἠρέμα δὲ καὶ κατὰ μικρὸν προσκρουόμενα φθάνει γὰρ κατὰ μέρος οἷον θρυφθῆναι ὁ ἀήρ.
διὸ δεῖ τῆς σφοδρᾶς τῶν σκληρῶν σωμάτων συνεμπτώσεως ἵνα πολὺς ὁ ἀὴρ ἐναποληφθῇ μεταξύ ὃς ἐναπολαμβανόμενος καὶ ἀθρόως ἐξωθούμενος ποιεῖ τὸν ψόφον φθάνουσα γὰρ ἡ πληγὴ τὴν ἔξοδον αὐτοῦ ἀποκλείει καὶ ἀθρόον ἐκπυρηνίζει.
τὰ δὲ μαλακὰ οὐ ψοφεῖ διότι οὐχ οἷά τέ ἐστιν ἐξωθῆσαι τὸν ἀέρα τὸν ἐναποκλειόμενον διὰ γὰρ τῶν πόρων  κατακερματισθεὶς ἔξεισι.
δεῖ δὲ καὶ λειότητος τοῖς πλήττουσι μάλιστα πρὸς τὸ πλείονα γενέσθαι τὸν ψόφον διότι πλέον ἐναπολαμβανόμενος ὁ ἀὴρ ἐκθλίβεται ἀθρόως.
ἐν δὲ τοῖς μὴ λείοις κατακερματίζεται ἐν τοῖς κοιλώμασι πλείοσιν οὖσι καὶ οὐκ ἀθρόος ἔξεισι.
λέγει καὶ ἕτερα περὶ ἠχῆς ἃ παραλελοίπαμεν.
Ψοφητικὸν δέ ἐστι τὸ δυνάμενον ἕνα καὶ συνεχῆ τὸν ἀέρα τηρῆσαι μέχρι τῆς ἀκοῆς.
συμφυὴς δέ ἐστι καὶ ἐγκατῳκοδομημένος τοῖς κοιλώμασι τῶν ὠτῶν πρὸς αὐτῇ τῇ μήνιγγι.
Ψόφου πλέως ἀντὶ τοῦ ταραχώδης.
περὶ Αἰσχύλου φησί τὰ γὰρ ῥήματα Αἰσχύλου φαντασίαν μὲν ἔχει βασανιζόμενα δὲ οὐδεμίαν ἔχει πραγματείαν.
ταῦτ' οὖν λέγει ἀξύστατον οἷον ἀδιάθετον ἀπιθάνως συντεθέντα κομπώδη.
κρημνοποιὸν δὲ μεγάλας λέξεις ποιοῦντα.
καί ψοφεῖ λάλον τι καὶ πυρορραγές.
πυρορραγῆ κεράμια καλεῖται ὅσα ἐν τῷ πυρὶ ῥήγνυται ἐν τῷ ὀπτεῖσθαι.
Ψῶζα νόσος τις.
Εὔπολις Μαρικᾷ ὃς θυμήνας τοῖς στρατιώταις λοιμὸν καὶ ψῶζαν ἔπεμψεν.
οἱ δὲ φασὶ καὶ τὸ τῆς νόσου εἶδος ὅτι κνησμὸς μετὰ δυσωδίας.
Ψώθια τὰ ὑποκάτω τοῦ ἄρτου.
Ψωλὸν γενέσθαι δεῖ σε μέχρι τοῦ μυρρίνου ἡ παροιμία παρὰ Ἀριστοφάνει ἐν Ἱππεῦσιν.
ἐλέχθη δὲ ἐπὶ τῶν μέχρι πολλοῦ διεσκυλμένων.
παρὰ δὲ Διφίλῳ ἐν τοῖς Ἐναγίσμασι παραπεποίηται ἄχρι τοῦ λάρυγγος.
Ψωλός ὁ λειπόδερμος ὀξυτόνως.
καὶ ἀκρόψωλος ὁ ἐπὶ βραχὺ τοιοῦτος.
ἢ ὁ ἀσχήμων κατὰ παρέκτασιν τοῦ μορίου.
Ἀριστοφάνης κόκκυξ ψωλοὶ πεδίονδε.
ἀντὶ τοῦ κόκκυγος κρῴζοντος τὰ πεδία θερίζομεν.
οἱ δὲ Αἰγύπτιοι ψωλοὶ λέγονται εἶναι τουτέστι περιτετμημένοι.
φησὶν οὖν ὅτι ὅταν ὁ κόκκυξ κοκκύσῃ οἱ ψωλοὶ ἤρχοντο εἰς τὸ πεδίον τουτέστιν οἱ μεγάλα αἰδοῖα ἔχοντες.
Ἀριστοφάνης Ὄρνισι τοῦτ' ἄρ' ἐκεῖν' ἦν τοὖπος ἀληθῶς κόκκυ ψωλοὶ πεδίονδε.
καὶ αὖθις ψωλὸν γενέσθαι δεῖ σε μέχρι τοῦ μυρρίνου.
ἀντὶ τοῦ μέχρι τῆς κεφαλῆς.
ἐπειδὴ οἱ ἄρχοντες μυρρίνῃ ἐστεφανοῦντο ἢ ἀποκεκαλύφθαι τὸ αἰδοῖον.
μολγὸν γενέσθαι δεῖ σε.
τουτέστι κλέπτην τῶν δημοσίων ἐξαμέλγοντα τὰ κοινά.
Ψωμίζεται ἀπατᾶται χαίρει.
τὸ δὲ ψωμίζεσθαι ἐπὶ τῶν μικρῶν παιδίων λέγεται ἃ ὑπόκειται τῇ τῶν διδόντων ἐξουσίᾳ.
Ἀριστοφάνης ἐπίσταμαι γὰρ αὐτόν οἷς ψωμίζεται.
οἷς ἀπατᾶται οἷς χαίρει.
καί ψωμιεῖς ἡμᾶς ἄρτον δακρύων.
Ψωμιῶ καὶ Ψωμίζω αἰτιατικῇ.
Ψωμοκόλακες οἱ παράσιτοι ὡς Φιλιππίδης.
Ψωμόλεθρος ὁ πολυφάγος.
Ψωμός ὁ ἄρτος.
Ψώρα κνησμονή.
Ψωρίς ὄνομα πόλεως.
Ψῶσαν θάλπουσαν.
Ψώχοντες θρύπτοντες λεπτύνοντες.
Ψῶχος γῆ ψαμμώδης.
Ψύα δέ καὶ πληθυντικῶς τὰ ψύη.
Ψοίθης ἀλαζών.
Ψοῖθος σποδός.
Ψύα τὸ μέρος τοῦ σώματος.
καὶ τὰ ψύη πληθυντικόν.
Ψυγείσῃ Ἀριστοφάνης ἀντὶ τοῦ ἀποθανούσῃ.
Ψύγω αἰτιατικῇ.
Ψύδραξ τὸ ἐπὶ τοῦ σώματος ἐξάνθημα.
Ψύθος ψευδές ψεῦδος.
καὶ οὐ ψύθος οὔνομ' ἔχουσα.
ἀντὶ τοῦ ψευδές παρὰ Καλλιμάχῳ.
Ψυκτήρ σκεῦος ἔνθα διανίζουσι τὰ ποτήρια.
Ψυκτῆρα κάδδον ἢ ποτήριον μέγα.
ἀπὸ τοῦ θᾶττον ψύχεσθαι ἐν αὐτῷ τὴν κρᾶσιν.
Ψύλλα καὶ Ψύλλαι θηλυκῶς.
παρὰ δὲ Ἡροδότῳ Ψύλλοι ἔθνος Λιβύης.
καὶ τὸ ἐν τῇ Μεσσηνίᾳ Μενάνδρου κύριον ὄνομα.
ὅτι δὲ τὸ ζῷον τὸ μικρὸν ἀρρενικῶς Ἐπίχαρμος εἶπε καὶ ἕτεροι.
Ἀριστοφάνης ἀνήρετ' ἄρτι Χαιρεφῶντα Σωκράτης ψύλλαν ὁπόσους ἅλοιτο τοὺς αὑτῆς πόδας.
ὅτι ἱστόρηται ὡς ἡ ψύλλα ἓξ πόδας ἔχει.
Ψύλλειον βοτάνη.
καὶ Ψυλλίζω αἰτιατικῇ.
Ψύξας φυσήσας ἢ ἀμβλύνας.
Ψύρα τὸν Διόνυσον ἄγοντες ἡ παροιμία παρὰ Κρατίνῳ.
τὰ δὲ Ψύρα εὐτελὴς νῆσός ἐστι καὶ μικρὰ πλησίον Χίου μὴ δυναμένη οἶνον ἐνεγκεῖν.
λέγομεν οὖν τὴν παροιμίαν ἐπὶ τῶν ἐν συμποσίῳ ἀνακειμένων καὶ μὴ πινόντων.
λέλεκται δὲ καὶ ἐπὶ τῶν εὐτέλειαν σημαινόντων.
Ψυχαγωγεῖ αἰτιατικῇ.
παραμυθεῖται τέρπει ἢ ψυχὰς ἀνάγει.
Ἀριστοφάνης Ὄρνισι πρὸς δὲ τοῖς Σκιάποσι λίμνη ἐστίν οὗ ψυχαγωγεῖ Σωκράτης.
Περὶ ψυχαγωγίας.
γοητείας τινὰς ποιοῦσιν ἐς τοὺς νεκρούς ἐπὰν γὰρ ἐς τὰ χωρία ἀφίκωνται ὅθεν ἄγειν ἔστι τὰς ψυχάς ἃς ποθοῦσιν οἱ δεόμενοι ἀφικνοῦνται ἔνθα τεθνᾶσιν οἱ ψυχαγωγούμενοι καὶ οὐχ εὑρίσκουσι παραχρῆμα τὸν χῶρον ἀλλὰ ἀνιχνεύουσι τὸν τρόπον τοῦτον.
πρόβατον μέλαν παραλαβόντες εἶτα τοῦ κέρατος τοῦ ἑτέρου λαβόμενοι ἢ τῶν ποδῶν τῶν προσθίων καὶ ἐπὶ τοῖς ποσὶ τοῖς ἄλλοις στήσαντες περιάγουσι τὸ δὲ ἕπεται τῇ ἕλξει καὶ μάλα εὐπειθῶς.
ὅταν δὲ ἀφίκηται ἔνθα ἐκεῖνος ἢ ἐκείνη κατηνέχθη ἐνταῦθα τὸ πρόβατον ἑαυτὸ ἔρριψε καὶ τούτου γενομένου εἶτα τὸ πρόβατον ἐκποδὼν ποιήσαντες καὶ κατακρύψαντες σὺν καί τισι ποικίλαις ἱερουργίαις καὶ ἐπῳδαῖς περιηγοῦνται καὶ περιέρχονται αὐτὰ καὶ ἀκούουσι λεγόντων καὶ τὰς αἰτίας δι' ἃς μηνίουσι πυνθάνονται.
ἐψυχαγώγησε δὲ καὶ Ἀντωνῖνος ὁ Ῥωμαίων βασιλεὺς περὶ Κομόδου τοῦ πατρὸς αὐτοῦ.
φησὶ Πολύβιος οὗτοι μὲν περὶ ταῦτα διέτριβον ψυχαγωγοῦντες τὰς δυνάμεις.
ἀντὶ τοῦ παραμυθούμενοι.
Ψυχάζειν ἀναψύχειν.
οἱ δὲ ἀποβάντες τῶν ἵππων ἐνεχείρουν ψυχάζειν τοῖς τε ἵπποις ἀνακωχῆς μεταδιδόναι τινός.
Ψυχάζουσι πρὸς τὸ ψύχος καὶ τὸ πνεῦμα διατρίβουσιν ἵνα ἀναψυχήν τινα λάβωσιν.
ἔστι δὲ ὅμοιον τῷ χειμάζειν.
οὐδέ τις αὐτοῖς τὴν ἀσπίδα ἢ τὸν θώρακα ἔφερε ψυχάσαι τοῖς δεομένοις.
Ψύχεται ἀντὶ τοῦ ψυχραίνεται μαραίνεται.
ἐν Ἐπιγράμμασι ἡ φλὸξ ἐν τελεταῖς ὅτε θύματα πάντα λαφύξει φθονερῇ μανίῃ ψύχεται αὐτομάτως.
Ψύχειν καὶ ἀποψύχειν τὰ ὑγραινόμενα.
Ψυχεινὸς τόπος ὁ ψυχρός.
Ψυχῆ τὰ ψυχρά.
Ψυχή πνεῦμα νοερόν.
ὅτι μέρη τῆς ψυχῆς ἢ εἴδη τρία λογιζόμενον θυμούμενον ἐπιθυμοῦν.
ἀναγκαῖον οὖν καὶ τριττὴ πολιτεία ἐγένετο ἔχουσα ἑκάστη τὰς τρεῖς ἀλλὰ τῷ κρατοῦντι ἑνὶ τὸ πᾶν μορφουμένη.
καὶ τὴν μὲν προϊέναι κατὰ λόγον ἣν ἄν τις τὴν ἐπὶ Κρόνου ὀνομάσειε ζωὴν καὶ πολιτείαν τὴν δὲ κατὰ θυμόν διανισταμένην εἰς πολέμους καὶ μάχας περὶ πρωτείων καὶ δόξης οἷα τὰ ἐν ταῖς ἱστορίαις θρυλλούμενα τὴν δὲ κατ' ἐπιθυμίαν πανταχῆ διαρρέουσαν καὶ ὑπὸ τρυφῆς ἀκολάστου διεφθαρμένην ταπεινὰ καὶ γυναικεῖα φρονοῦσαν δειλίᾳ σύνοικον καὶ ἐν πάσῃ ὑηνίᾳ καλινδουμένην φιλοχρήμονα δουλοπρεπῆ οὐδὲν τίμιον οὐδὲ ἐλεύθερον διαπραττομένην ἀνδραποδώδη καὶ ἀσθενῆ γαστρὶ καὶ αἰδοίοις ἀεὶ τὴν εὐδαιμονίαν μετροῦσαν οὔτε θυμῷ γενναίῳ χρωμένην οἷον σῶμα παρειμένον ἐν μιᾷ χώρᾳ κείμενον ἐκνενευρισμένον οὐδὲ κινεῖσθαι ἔτι δυνάμενον καὶ πολλῷ χαμαιπετεστέραν ἐπεδείκνυτο τὴν ζωὴν τῶν νῦν ἐν τῇ γενέσει πολιτευομένων ἀνθρώπων.
ὅτι Πλάτων τὴν τῶν ἀλόγων ψυχὴν ἐν τοῖς ἑαυτοῦ διαλόγοις θνητὴν ὡμολόγηκεν.
ὅτι τὰ τῆς ψυχῆς ἅπαντα παθήματα τοῦ συναμφοτέρου ἐστί καὶ οὐκ ἴδια τῆς ψυχῆς ὡσαύτως καὶ ἡ νόησις.
ὅτι τοῦ ζῆν αἴτιον τοῖς ζῶσι τὸ πεζαίτατον καὶ ἔσχατον μόριον τῆς ψυχῆς τὴν γὰρ φυτικὴν δύναμιν ἀποδίδωσιν Ἀριστοτέλης αἰτίαν τοῦ ζῆν οὐδὲν γὰρ ἀμοιροῦν ταύτης ζῆν δύναται διὸ καὶ τὰ μόνης αὐτῆς μετέχοντα ζῇ λέγω δὴ τὰ φυτά.
μίαν δὲ οὐσίαν βούλεται τῆς ψυχῆς εἶναι ἐκ διαφόρων συγκειμένην οὐσιῶν ἡνωμένων.
Ψυχίδιον ἡ ψυχή.
καὶ Ψυχάριον παρὰ Ἰουλιανῷ.
Ψυχικός σαρκικός.
σημαίνει δὲ καὶ τὸν ἀνδρειόθυμον.
οὕτως Ἄλεξις.
Ψυχικὸς ἄνθρωπος ἐκ ψυχῆς καὶ σώματος.
ὅταν μὲν οὖν πράττῃ τι τῶν τῷ θεῷ δοκούντων πνευματικὸς λέγεται καὶ οὐκ ἀπὸ τῆς ψυχῆς ὀνομάζεται ἀλλ' ἀφ' ἑτέρας μείζονος τιμῆς τῆς ἀπὸ τοῦ πνεύματος ἐνεργείας.
οὐ γὰρ ἀρκεῖ ἡ ψυχὴ εἰς κατόρθωμα εἰ μὴ ἀπολαύσοι τῆς τοῦ πνεύματος βοηθείας.
ὥσπερ δὲ σαρκικὸς ἄνθρωπος λέγεται ὁ τῇ σαρκὶ δουλεύων οὕτω ψυχικὸν καλεῖ ὁ Ἀπόστολος τὸν τοῖς ἀνθρωπίνοις λογισμοῖς τὰ πράγματα ἐπιτρέποντα καὶ μὴ δεχόμενον τοῦ πνεύματος τὴν ἐνέργειαν.
καὶ πάλιν ὅταν μὲν κατορθώσωμεν ἀρετήν πνευματικοὶ λεγόμεθα ὅταν δὲ ὑποσκελισθῶμεν καὶ πράξωμέν τι ἐναντίον ἀπὸ τῆς εὐτελοῦς φύσεως γῆν ἡμᾶς ὀνομάζει.
καὶ ὁ Προφήτης πατάξει φησί τὴν γῆν τῷ λόγῳ τοῦ στόματος αὐτοῦ.
οὐ περὶ γῆς λέγων ἀλλὰ περὶ τῶν ἁμαρτιῶν.
καὶ πάλιν ἐγένετο πᾶσα ἡ γῆ χεῖλος ἕν περὶ τῶν ἁμαρτιῶν λέγων.
καὶ ὁ Ἀβραὰμ ἑαυτὸν ἐξευτελίζων ἐγὼ δὲ εἰμὶ γῆ καὶ σποδός.
καὶ πάλιν ἐν τῇ ζωῇ αὐτοῦ ἐξουδένωται τὰ ἐντόσθια αὐτοῦ.
τὴν γαστέρα λέγων.
ψυχαὶ τῶν βιοθανατούντων οὐ κατὰ τὴν τῶν πολλῶν δόξαν γίνονται δαίμονες ἀλλὰ τῶν ἁμαρτανόντων οὐ τῆς οὐσίας αὐτῶν μεταβαλλομένης ἀλλὰ τῆς προαιρέσεως τὴν ἐκείνων μιμουμένης κακίαν.
τοῦτο καὶ ὁ Χριστὸς ἔλεγε τοῖς Ἰουδαίοις ὑμεῖς τοῦ πατρὸς ὑμῶν τοῦ διαβόλου ἐστέ.
Ψυχομαχοῦντες Πολύβιος οἱ δὲ Ῥωμαῖοι ψυχομαχοῦντες σχεδὸν ἢ ιεʹ ἔτη τῶν κατὰ θάλασσαν πραγμάτων ὁλοσχερῶς ἀφεστηκότες.
ἦν δὲ καὶ τῆς ὕστερον ἐπιβολῆς τὸ πλεῖον ψυχομαχία.
περὶ τὸ ψῦχος μάχη.
Ψυχόμενος δρόσῳ ἐν καμίνῳ.
Ψυχορροφεῖν τὴν ψυχὴν ἐκπίνειν.
Ψῦχος καὶ Ψύχη τὰ ψυχρά.
Ψυχουλκούμενος τὴν ψυχὴν ἑλκόμενος.
καὶ Ψυχωφέλεια.
Ψυχρολογία ψευδολογία ἀκαιρολογία.
καὶ Ψυχρολόγος ἄνθρωπος ὁ μηδὲν ἀγαθὸν λέγων.
Ψυχρός ἀσθενής.
ἦν δὲ ὁ Μόρσιμος Φιλοκλέους τοῦ ποιητοῦ υἱός τραγῳδίας ποιητὴς ψυχρός.
ἦν δὲ καὶ ἰατρός.
Ψυχρὸς ἄνθρωπος ἀντὶ τοῦ δυσκίνητος.
Ἰώσηπος ψυχρότεροι τῆς ἐλπίδος ὑπέστρεψαν.
Ψυχροῦ βίου ἀπαλλαγέντας ἀντὶ τοῦ ταλαιπώρου.
Ἀριστοφάνης Πλούτῳ.
ἢ ἐπιμεμφόμενος διὰ τὸ γῆρας.
καὶ αὖθις ἡνίκα Θέογνις ἠγωνίζετο κατένιψε τὴν Θρᾴκην χιόνι πολλῇ καὶ τοὺς ποταμοὺς ἔπηξεν ὑπ' αὐτὸν τὸν χρόνον.
οὗτος τραγῳδίας ποιητὴς ψυχρός.
κωμῳδῶν οὖν αὐτὸν παρίστησι τὴν πολλὴν χιόνα τῆς τούτου περὶ τὰ ποιήματα ψυχρότητος.
